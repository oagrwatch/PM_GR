[
    {
        "URL": "https://www.primeminister.gr/2025/09/26/37062",
        "title": "Ομιλία του Πρωθυπουργού Κυριάκου Μητσοτάκη στην 80ή Σύνοδο της Γενικής Συνέλευσης του ΟΗΕ, στη Νέα Υόρκη",
        "date": "26/09/2025",
        "organization": "PM_Μητσοτάκης",
        "Περιεχόμενο": "Κυρία Πρόεδρε,\nΑρχηγοί κρατών και κυβερνήσεων,\nΚυρίες και κύριοι,\nΕίναι τιμή μου να απευθύνομαι για έβδομη φορά στη Γενική Συνέλευση ως Πρωθυπουργός της Ελλάδας.\nΌπως επισήμαναν πολλοί ομιλητές, η φετινή χρονιά έχει ιδιαίτερη σημασία, καθώς γιορτάζουμε την 80ή επέτειο ίδρυσης των Ηνωμένων Εθνών. Ογδόντα χρόνια ελπίδας, αγώνων και προόδου.\nΑυτό το ορόσημο συμπίπτει με ένα πολύ σημαντικό γεγονός για την Ελλάδα: την τρίτη θητεία μας ως μη μόνιμου μέλους του Συμβουλίου Ασφαλείας.\nΑποδεχόμαστε αυτή την ευθύνη με τιμή και με βαθύ αίσθημα καθήκοντος, ως έθνος που ήταν παρόν κατά τη γέννηση αυτού του Οργανισμού, όπως και τόσα άλλα έθνη, τα οποία ήρθαν εδώ έχοντας βιώσει τα καταστροφικά δεινά του Β’ Παγκοσμίου Πολέμου.\nΟ Χάρτης των Ηνωμένων Εθνών δεν ήταν απλώς ένα νομικό έγγραφο. Ήταν μια δέσμευση ότι η βία δεν θα υπερισχύσει ποτέ ξανά του κράτους δικαίου.\nΕδώ και οκτώ δεκαετίες, ο Οργανισμός Ηνωμένων Εθνών υπερασπίζεται την ειρήνη, προωθεί τα ανθρώπινα δικαιώματα και διευρύνει την πρόσβαση στην υγεία, την εκπαίδευση και την ισότητα για όλους.\nΈχει σταθεί ως θεματοφύλακας του διεθνούς δικαίου, προστατεύοντας τους κανόνες και τις αρχές που καθιστούν δυνατή τη διεθνή συνεργασία.\nΤα Ηνωμένα Έθνη βρέθηκαν στο επίκεντρο μιας ιστορικής καμπής. Έδωσαν φωνή στις ελπίδες των λαών που για πολύ καιρό στερούνταν την ελευθερία.\nΗ αποαποικιοποίηση έφερε νέα έθνη σε αυτή τη Συνέλευση. Έφεραν μαζί τους την ιστορία, τον πολιτισμό και τις φιλοδοξίες τους. Η συμμετοχή τους συνέβαλε στην αποκατάσταση ιστορικών αδικιών και μετέτρεψε τον Οργανισμό σε μια πραγματική αντανάκλαση της πολυμορφίας που υπάρχει στον κόσμο.\nΑυτά τα επιτεύγματα συνιστούν πραγματική πρόοδο. Έχουν κάνει τον κόσμο μας ασφαλέστερο, πιο δίκαιο και έχουν αυξήσει την ευημερία. Ωστόσο, δεν πρέπει ποτέ να θεωρούνται δεδομένα. Κατακτήθηκαν με κόπο και θυσίες και παραμένουν εύθραυστα.\nΚυρίες και κύριοι,\nΜια νέα παγκόσμια τάξη αναδύεται. Το πολυμερές σύστημα βρίσκεται υπό πίεση και αμφισβητούνται θεμελιώδεις αρχές του κόσμου που διαμορφώθηκε μετά το 1945.\nΒλέπουμε προσπάθειες αναβίωσης αυτοκρατορικών φιλοδοξιών προηγούμενων αιώνων. Τα αναθεωρητικά αφηγήματα αναζωπυρώνονται. Ορισμένοι ηγέτες, δυστυχώς, παραμένουν εγκλωβισμένοι στο παρελθόν, κυνηγώντας «χίμαιρες» περασμένων μεγαλείων.\nΗ αρχή που θέλει «τη δύναμη να υπερισχύει του δικαίου» κινδυνεύει να γίνει και πάλι ο κανόνας στις διεθνείς σχέσεις -αρχή που η διεθνής κοινότητα έχει προσπαθήσει να κατανικήσει επί 80 και πλέον χρόνια.\nΑυτή τη τάση αποκτά μεγαλύτερη δυναμική τη στιγμή που οι παγκόσμιες προκλήσεις συνεχίζουν να πολλαπλασιάζονται: Κλιματική αλλαγή, μετανάστευση, η έλευση της τεχνητής νοημοσύνης.\nΟ κόσμος μας αλλάζει. Πρέπει να αντιμετωπίσουμε αυτή την αλλαγή με θάρρος και υπευθυνότητα, χωρίς όμως ποτέ να θυσιάζουμε τις αρχές που αποτελούν τον «θεμέλιο λίθο» της διεθνούς κοινότητας, που εκπροσωπείται σε αυτή τη Συνέλευση, με πιο σημαντικές τον σεβασμό της εδαφικής ακεραιότητας και την ειρηνική επίλυση των διαφορών.\nΒρισκόμενη στο σταυροδρόμι τριών ηπείρων, η Ελλάδα αποτελεί πυλώνα σταθερότητας και αξιόπιστο εταίρο σε μια ταραγμένη περιοχή.\nΣεβόμαστε τις αρχές του Διεθνούς Δικαίου. Επιδιώκουμε τον διάλογο και την ειρηνική συνύπαρξη με τους γείτονές μας.\nΚάποιοι ισχυρίζονται ότι αυτές τις αρχές δεν έχουν κάποια αξία στον σημερινό κόσμο. Εμείς πιστεύουμε το αντίθετο: είναι η πηγή δύναμης, ο μόνος δρόμος προς μία ειρήνη που έχει διάρκεια.\nΑσφαλώς, δεν είμαστε αφελείς. Έχουμε πλήρη επίγνωση των απειλών και των κινδύνων αστάθειας στην ευρύτερη γειτονιά μας.\nΓια τον λόγο αυτό ενισχύουμε την οικονομία μας, βελτιώνουμε τις αποτρεπτικές μας δυνατότητες και εμβαθύνουμε τις συμμαχίες μας, ώστε να είμαστε έτοιμοι να υπερασπιστούμε και να μείνουμε πιστοί στις αξίες μας.\nΣε ό,τι μας αφορά, δεν πρόκειται μόνο για λόγια: η Ελλάδα ήδη διαθέτει άνω του 3% του ΑΕΠ της για την άμυνα και είμαστε έτοιμοι να κάνουμε ακόμη περισσότερα. Η ασφάλεια είναι το θεμέλιο της ευημερίας. Εξάλλου, η πρωταρχική μας υποχρέωση ως ηγέτες είναι να μεριμνούμε για την ασφάλεια του λαού μας.\nΚαι δεν το πράττουμε μεμονωμένα. Είμαστε σταθερά προσηλωμένοι στην Ευρωπαϊκή Ένωση, το πιο επιτυχημένο πολυμερές εγχείρημα της εποχής μας. Γεννημένη από τις στάχτες του Β΄ Παγκοσμίου Πολέμου, η Ευρωπαϊκή Ένωση έχει διασφαλίσει την ειρήνη και την ευημερία στην Ευρώπη για πολλές γενιές.\nΩστόσο, σήμερα πρέπει να προχωρήσουμε παραπέρα. Και στην Ευρωπαϊκή Ένωση είμαστε αποφασισμένοι να αναλάβουμε έναν ισχυρότερο ρόλο όσον αφορά στην άμυνα μας. Με τον πόλεμο να επιστρέφει στην ήπειρό μας, φοβάμαι ότι απλά δεν υπάρχει άλλη επιλογή.\nΗ Ελλάδα υποστηρίζει από καιρό και με συνέπεια την ενίσχυση της στρατηγικής αυτονομίας της ΕΕ. Πιστεύουμε ακράδαντα ότι έχει έρθει η ώρα για κοινό ευρωπαϊκό δανεισμό με σκοπό τη χρηματοδότηση κρίσιμων ευρωπαϊκών αμυντικών έργων, όπως η αντιπυραυλική άμυνα και η άμυνα κατά των drones.\nΠέραν αυτού, είναι επιτακτική ανάγκη να καταστήσουμε το άρθρο 42.7, το οποίο ενσωματώνει στην ευρωπαϊκή νομοθεσία τη ρήτρα αμοιβαίας συνδρομής, πραγματικά λειτουργικό.\nΈνας από τους ιδρυτές της Ευρωπαϊκής Ένωσης, ο Jean Monnet, είπε κάποτε την περίφημη φράση ότι η Ευρώπη σφυρηλατήθηκε μέσα από κρίσεις και θα είναι το άθροισμα των λύσεων που θα υιοθετηθούν για την αντιμετώπιση αυτών των κρίσεων. Είχε δίκιο. Αυτό που ξεκίνησε ως ένα σχέδιο οικονομικής συνεργασίας πρέπει να εξελιχθεί σε μια ένωση που θα προστατεύει την ασφάλεια και την προστασία των πολιτών μας.\nΚυρίες και κύριοι,\nΣήμερα εκτυλίσσεται μπροστά στα μάτια μας ο μεγαλύτερος αριθμός ένοπλων συγκρούσεων από το τέλος του Β’ Παγκοσμίου Πολέμου. Συγκρούσεις που στοιχίζουν δεκάδες χιλιάδες ζωές κάθε χρόνο. Συγκρούσεις που αφήνουν πίσω τους μεγάλες καταστροφές, διαλυμένες κοινωνίες και εκατομμύρια εκτοπισμένους. Και οι προοπτικές, αν δεν δράσουμε, είναι ακόμη πιο ζοφερές: ένα μέλλον με κλιμακούμενη βία και όλο και μεγαλύτερη αστάθεια.\nΠουθενά αλλού δεν είναι τόσο πρόδηλη η επιτακτικότητα αυτή από ό,τι στη Γάζα. Η Ελλάδα, από την πρώτη ημέρα μετά τις ειδεχθείς επιθέσεις της 7ης Οκτωβρίου 2023, έχει υποστηρίξει το δικαίωμα του Ισραήλ να υπερασπιστεί τον εαυτό του απέναντι σε μια τρομοκρατική οργάνωση που απορρίπτει το δικαίωμα ύπαρξης του Ισραήλ.\nΈχουμε ζητήσει την άμεση απελευθέρωση όλων των ομήρων και κατάπαυση πυρός. Αλλά, ταυτόχρονα, έχουμε καταστήσει απολύτως σαφές ότι κανένας στρατιωτικός στόχος, όσο σημαντικός κι αν είναι, δεν μπορεί να δικαιολογήσει τους θανάτους χιλιάδων παιδιών, τον βίαιο εκτοπισμό άνω του ενός εκατομμυρίου Παλαιστινίων εντός της Λωρίδας της Γάζας και την ανθρωπιστική κρίση που υφίστανται οι Παλαιστίνιοι.\nΗ Ελλάδα διατηρεί στρατηγική εταιρική σχέση με το Ισραήλ. Αυτό όμως δεν μας εμποδίζει να μιλάμε ανοιχτά και με ειλικρίνεια.\nΗ συνέχιση αυτής της πολιτικής θα βλάψει τελικά τα συμφέροντα του ίδιου του Ισραήλ, οδηγώντας στη διάβρωση της διεθνούς στήριξης.\nΚαι επισημαίνω σε όλους τους Ισραηλινούς φίλους μου ότι κινδυνεύουν να αποξενωθούν από τους εναπομείναντες συμμάχους, εάν επιμείνουν σε έναν δρόμο που θρυμματίζει την προοπτική μιας λυσης δύο κρατών.\nΗ Ελλάδα θα συνεχίσει να υποστηρίζει τη λύση δύο κρατών, που περιλαμβάνει το όραμα της δημιουργίας ενός ανεξάρτητου, δημοκρατικού και βιώσιμου κράτους της Παλαιστίνης, που θα οικοδομήσει το μέλλον του σε καθεστώς ειρήνης και ασφάλειας, δίπλα στο κράτος του Ισραήλ. Αλλά θα πρέπει να είμαστε ξεκάθαροι ως προς τον οδικό χάρτη που θα οδηγήσει στην επίτευξη αυτού του δυσεπίτευκτου στόχου.\nΟι ενέργειες του Ισραήλ στη Δυτική Όχθη ενέχουν τον κίνδυνο δημιουργίας μη αναστρέψιμων δεδομένων στο πεδίο. Άμεση αναγκαιότητα είναι να σταματήσει η αιματοχυσία και να διασφαλιστεί η διανομή ανθρωπιστικής βοήθειας στη Γάζα, με βιώσιμο τρόπο και σε μεγάλη κλίμακα. Η Ελλάδα παραμένει δεσμευμένη στο να εργαστεί με όλους τους εταίρους για έναν οδικό χάρτη προς την επίτευξη αυτού του στόχου, προς την αναζωογόνηση της ειρηνευτικής διαδικασίας, που θα προσφέρει ελπίδα σε μια περιοχή που έχει υποφέρει τόσο πολύ.\nΚυρίες και κύριοι,\nΟ πόλεμος στην Ουκρανία διανύει ήδη τον τέταρτο χρόνο του. Η θαρραλέα αντίσταση της Ουκρανίας απέναντι στην επιθετικότητα της Ρωσίας αποτελεί μαρτυρία απαράμιλλης γενναιότητας και αξιοθαύμαστης ανθεκτικότητας.\nΟ πόλεμος στην Ουκρανία δεν είναι απλώς μια ακόμη περιφερειακή σύγκρουση στην Ευρώπη. Είναι ένας αγώνας για την ελευθερία, τη δημοκρατία και την ίδια την αξιοπρέπεια. Είναι, πάνω απ’ όλα, μια υπεράσπιση της παγκόσμιας τάξης που βασίζεται σε κανόνες.\nΗ Ελλάδα στέκεται σταθερά και άνευ όρων στο πλευρό της Ουκρανίας σε αυτόν τον αγώνα. Και θα συνεχίσουμε σταθερά να υποστηρίζουμε τον ουκρανικό λαό, ο οποίος έχει το δικαίωμα να ζει με ειρήνη, ασφάλεια και να καθορίζει ελεύθερα το μέλλον του.\nΧαιρετίζουμε τις προσπάθειες του Προέδρου Trump για την επίτευξη ειρήνης και επαναλαμβάνουμε ότι μια πραγματική ειρηνευτική διαδικασία δεν μπορεί να αρχίσει χωρίς άμεση κατάπαυση του πυρός.\nΚαι επιτρέψτε μου να είμαι ακόμα πιο σαφής: δεν μπορεί να υπάρξει ειρηνευτική λύση χωρίς την Ουκρανία στο τραπέζι των διαπραγματεύσεων και δεν μπορεί να γίνει αποδεκτή, υπό οποιεσδήποτε συνθήκες, η επαναχάραξη των συνόρων δια της βίας.\nΗ Γάζα και η Ουκρανία έχουν μονοπωλήσει το ενδιαφέρον αυτής της Συνέλευσης, αλλά μία ακόμη ανθρωπιστική καταστροφή εκτυλίσσεται και, δυστυχώς, δεν λαμβάνει την προσοχή που της αξίζει. Αναφέρομαι στο Σουδάν.\nΔυόμισι χρόνια μετά την έναρξη ενός καταστροφικού πολέμου, οι άμαχοι πληρώνουν το υψηλότερο τίμημα. Εκατομμύρια άνθρωποι έχουν μείνει χωρίς ασφάλεια, αξιοπρέπεια ή προστασία.\nΤα στοιχεία είναι τρομακτικά: Σχεδόν 12 εκατομμύρια άνθρωποι έχουν αναγκαστεί να εγκαταλείψουν τα σπίτια τους, δημιουργώντας τη μεγαλύτερη κρίση εκτοπισμού στον κόσμο. Περισσότεροι από 30 εκατομμύρια άνθρωποι μπορεί να χρειαστούν ανθρωπιστική βοήθεια. Ο λιμός εξαπλώνεται.\nΟι άμαχοι πρέπει να προστατεύονται. Η ανθρωπιστική βοήθεια πρέπει να παρέχεται ελεύθερα και ανεμπόδιστα. Και όσοι ευθύνονται για φρικαλεότητες και εγκλήματα πολέμου πρέπει να λογοδοτήσουν.\nΥπάρχει μόνο ένας δρόμος προς τα εμπρός: να σιγήσουν τα όπλα και να αναβιώσει μια συντονισμένη πολιτική διαδικασία. Ο κόσμος δεν πρέπει να ξεχάσει τον λαό του Σουδάν. Τους οφείλουμε τουλάχιστον την ειρήνη και την ευκαιρία για ένα μέλλον βασισμένο στην ελπίδα, όχι στην απόγνωση.\nΩς Ευρωπαίοι, είναι επίσης προς το συμφέρον μας να αναλάβουμε ενεργό ρόλο στην επίλυση της κρίσης στο Σουδάν. Διαφορετικά, κινδυνεύουμε να αντιμετωπίσουμε μια μεταναστευτική κρίση, το μέγεθος της οποίας δεν μπορούμε καν να φανταστούμε.\nΚυρίες και κύριοι,\nΗ Ανατολική Μεσόγειος είναι μια περιοχή στρατηγικής σημασίας, αποτελεί τα νοτιοανατολικά σύνορα της Ευρώπης, ζωτικό σταυροδρόμι εμπορικών και ενεργειακών διαδρόμων.\nΗ Ελλάδα, στην «καρδιά» αυτής της περιοχής, κατέχει μια καίρια γεωστρατηγική θέση. Φιλοδοξούμε να γίνουμε πάροχος ενεργειακής ασφάλειας, συνδέοντας την Ευρώπη με τη Βόρεια Αφρική και τη Μέση Ανατολή.\nΑσκώντας τα κυριαρχικά μας δικαιώματα -πάντα με πλήρη σεβασμό στο Διεθνές Δίκαιο- ενισχύουμε την παρουσία μας και διαμορφώνουμε τις εξελίξεις στην περιοχή.\nΈργα συνδεσιμότητας, όπως οι διασυνδέσεις Great Sea Interconnector και GREGY, που συνδέει την Ελλάδα με την Αίγυπτο, είναι έργα αμοιβαίου οφέλους, που προωθούν τη σταθερότητα και διασφαλίζουν ότι τα ηλεκτρικά μας δίκτυα είναι καλύτερα συνδεδεμένα.\nΘα προσθέσουν νέες οδούς για τον ενεργειακό εφοδιασμό της Ευρώπης, θα επιταχύνουν την πράσινη μετάβαση και, πάνω απ’ όλα, θα σφίξουν τους δεσμούς στην περιοχή μας.\nΟι ανανεώσιμες πηγές ενέργειας είναι το μέλλον και στην Ελλάδα έχουμε ήδη σημειώσει σημαντική πρόοδο σε αυτόν τον τομέα. Ωστόσο, παραμένουμε ρεαλιστές: τα ορυκτά καύσιμα θα συνεχίσουν να διαδραματίζουν ρόλο στο ενεργειακό μας μείγμα, με το φυσικό αέριο να λειτουργεί ως «γέφυρα» σε αυτή τη μετάβαση.\nΓι’ αυτό επενδύουμε σε υποδομές που μετατρέπουν την Ελλάδα σε κόμβο για τη μεταφορά υγροποιημένου φυσικού αερίου. Ταυτόχρονα, σε συνεργασία με τους Αμερικανούς εταίρους μας, προωθούμε τις έρευνες σε ό,τι αφορά υποθαλάσσια κοιτάσματα φυσικού αερίου και την πιθανή εκμετάλλευσή τους -πρόκειται για πόρο στρατηγικής σημασίας, όχι μόνο για την Ελλάδα αλλά και για την Ευρώπη.\nΩστόσο, η Ανατολική Μεσόγειος αντιμετωπίζει επίσης σοβαρές προκλήσεις: κλιματική αλλαγή, μετανάστευση, συνεχιζόμενες συγκρούσεις. Ο μόνος τρόπος για να αντιμετωπιστούν αυτές οι προκλήσεις είναι η συνεργασία, που θα βασίζεται στις ηγετικές αρετές, στην πολιτική βούληση, καθώς και στο κοινό αίσθημα ευθύνης.\nΣτις σχέσεις μας με όλους τους γείτονές μας η Ελλάδα καθοδηγείται από μια μοναδική, ακλόνητη «πυξίδα»: τον σεβασμό του Διεθνούς Δικαίου. Αυτός είναι ο ακρογωνιαίος λίθος της εξωτερικής μας πολιτικής και η βάση πάνω στην οποία επιδιώκουμε τον διάλογο και την ειλικρινή συνεργασία.\nΕπιτρέψτε μου να ξεκινήσω από τις σχέσεις μας με την Τουρκία. Η Ελλάδα επιδιώκει την ειρηνική συνύπαρξη με τον γείτονά μας. Τα τελευταία χρόνια, ναι, έχουμε καταφέρει να διατηρήσουμε χαμηλά τα επίπεδα έντασης και αυτό είναι μια θετική εξέλιξη που δεν πρέπει να υποτιμούμε.\nΩστόσο, τα «ήρεμα νερά» που έχουμε βιώσει τα τελευταία δύο χρόνια δεν πρέπει να είναι κάτι εφήμερο. Πρέπει να μας επιτρέψουν να οικοδομήσουμε εμπιστοσύνη, να βρούμε κοινό έδαφος και να αναζητήσουμε λύσεις προς το συμφέρον και των δύο λαών μας.\nΟ δρόμος προς τα εμπρός βασίζεται στον διάλογο, τον σεβασμό του Διεθνούς Δικαίου και στο όραμα για μία περιοχή που δεν χαρακτηρίζεται από αντιπαλότητα, αλλά από κοινή ευημερία.\nΌπως έχω επανειλημμένα τονίσει από αυτό το βήμα, είμαστε έτοιμοι να εργαστούμε για την επίλυση του μοναδικού σημαντικού εκκρεμούς ζητήματος μεταξύ μας: την οριοθέτηση της υφαλοκρηπίδας και της Αποκλειστικής Οικονομικής Ζώνης στο Αιγαίο και στην Ανατολική Μεσόγειο.\nΗ Τουρκία πρέπει να άρει την απειλή πολέμου εναντίον της Ελλάδας, που εξακολουθεί να πλανάται ως «γκρίζο σύννεφο» πάνω από τις σχέσεις μας. Έχουν περάσει 30 χρόνια, το casus belli πρέπει να αποσυρθεί. Δεν έχει θέση στις σχέσεις μεταξύ γειτόνων που διατηρούν φιλικές σχέσεις. Ο δρόμος που πρέπει να ακολουθήσουμε είναι αυτός της διπλωματίας, όχι της «γλώσσας των όπλων».\nΘα ήθελα να αναφερθώ στο Κυπριακό. Εδώ και 51 χρόνια, η Κύπρος υφίσταται τις συνέπειες της παράνομης τουρκικής εισβολής και της συνεχιζόμενης στρατιωτικής κατοχής. Συνιστά μια κατάφωρη παραβίαση του Διεθνούς Δικαίου και μια συνεχή απειλή για την παγκόσμια ειρήνη και ασφάλεια.\nΗ δέσμευσή μας στην κυριαρχία, την εδαφική ακεραιότητα της Κύπρου και στη λύση ενός κράτους, στη βάση διζωνικής, δικοινοτικής ομοσπονδίας, είναι ακλόνητη. Είναι ζήτημα αξιοπιστίας και αποφασιστικότητας για την υπεράσπιση των θεμελιωδών αξιών και αρχών στις οποίες εδράζονται τα Ηνωμένα Έθνη, και βρίσκεται σε πλήρη ευθυγράμμιση με όλες τις αποφάσεις που έχει λάβει το Συμβούλιο Ασφαλείας του ΟΗΕ.\nΗ Ελλάδα στηρίζει πλήρως τις προσπάθειες του Γενικού Γραμματέα και της Προσωπικής Απεσταλμένης του να δώσουν μια νέα ώθηση στη συνέχιση των διαπραγματεύσεων.\nΜια δίκαιη και βιώσιμη λύση θα εξυπηρετήσει τα συμφέροντα του κυπριακού λαού και θα συμβάλει αποφασιστικά στη σταθερότητα της ευρύτερης περιοχής.\nΌσον αφορά στη Λιβύη, οι δύο χώρες μας έχουν κοινά θαλάσσια σύνορα. Είμαστε γείτονες. Είναι, συνεπώς, προς το κοινό μας συμφέρον να καταλήξουμε σε μια δίκαιη και νόμιμη συμφωνία οριοθέτησης, σύμφωνα με τις διατάξεις της Σύμβασης των Ηνωμένων Εθνών για το Δίκαιο της Θάλασσας.\nΩστόσο, η πραγματική σταθερότητα στην περιοχή μας εξαρτάται επίσης από την ενότητα και την κυριαρχία της ίδιας της Λιβύης. Ο λαός της Λιβύης πρέπει να είναι ελεύθερος να καθορίσει το μέλλον του χωρίς ξένες παρεμβάσεις, και η Ελλάδα είναι έτοιμη να συνδράμει εποικοδομητικά στις προσπάθειες, υπό την αιγίδα του ΟΗΕ, για την επίτευξη πολιτικής λύσης και την επανένωση της χώρας.\nΑναφορικά με τη Συρία, μετά από 14 χρόνια αιματοχυσίας ο περασμένος Δεκέμβριος έφερε μια στιγμή αλλαγής και μια νέα ελπίδα για τον συριακό λαό.\nΤο μέλλον της χώρας πρέπει να βασίζεται στην ανεκτικότητα, στον διάλογο και στην πλήρη πολιτική εκπροσώπηση όλων των θρησκευτικών και εθνοτικών κοινοτήτων. Μόνο τότε η πολυπολιτισμική κοινωνία της Συρίας θα μπορέσει να βρει την ειρήνη και την ευημερία, απαλλαγμένη από τη σεχταριστική βία και τις εξωτερικές παρεμβάσεις.\nΈχω καταστήσει σαφές στον Σύριο Πρόεδρο ότι η υποστήριξή μας στην επαναπροσέγγιση της Συρίας με την Ευρώπη έχει ως προϋπόθεση την προστασία των θρησκευτικων και εθνοτικών κοινοτήτων, ειδικότερα της Χριστιανικής Ορθόδοξης μειονότητας, η οποία έχει γίνει επανειλημμένα στόχος μουσουλμάνων εξτρεμιστών.\nΤαυτόχρονα, προσμένουμε από τις συριακές αρχές να ενεργούν σε πλήρη συμμόρφωση με το Διεθνές Δίκαιο, συμπεριλαμβανομένης της Σύμβασης των Ηνωμένων Εθνών για το Δίκαιο της Θάλασσας.\nΤέλος, θα ήθελα να αναφερθώ στα Δυτικά Βαλκάνια, τους άμεσους γείτονές μας, στρατηγικούς εταίρους της Ευρωπαϊκής Ένωσης και υποψήφια μέλη της κοινής μας οικογένειας.\nΗ περιοχή έχει σημειώσει σημαντική πρόοδο τις τελευταίες δεκαετίες. Ωστόσο, η ισορροπία παραμένει εύθραυστη, με τον κίνδυνο οπισθοδρόμησης να παραμένει υπαρκτός.\nΤο μέλλον των Δυτικών Βαλκανίων βρίσκεται στην Ευρωπαϊκή Ένωση. Η Ελλάδα υπήρξε πρωτεργάτης σε αυτή την προσπάθεια, μέσω της Ατζέντας της Θεσσαλονίκης, η οποία χάραξε την πορεία για την ευρωπαϊκή προοπτική της περιοχής.\nΑυτή η πορεία πρέπει να βασίζεται στον πλήρη σεβασμό του Διεθνούς Δικαίου, των υφιστάμενων διεθνών συμφωνιών, του κράτους δικαίου, των ανθρωπίνων δικαιωμάτων και των δικαιωμάτων των μειονοτήτων. Απαιτεί κυρίως την απόρριψη των αναθεωρητικών θέσεων και την οικοδόμηση εμπιστοσύνης μεταξύ γειτόνων.\nΤα «φαντάσματα» του Βαλκανικού εθνικισμού στοιχειώνουν αυτή την περιοχή για δεκαετίες. Δεν πρέπει να επιτρέψουμε να επανεμφανιστούν.\nΕναπόκειται στους ηγέτες των Δυτικών Βαλκανίων να αναλάβουν τις ευθύνες τους και να εξασφαλίσουν ένα μέλλον ειρήνης και ευημερίας για τους λαούς τους.\nΚυρίες και κύριοι,\nΕπιτρέψτε μου να ολοκληρώσω επιστρέφοντας σε ένα θέμα το οποίο έθιξα στην ομιλία μου στη Γενική Συνέλευση πέρυσι. Η τεχνολογία είναι η μεγαλύτερη κοινή μας ευκαιρία αλλά και μία από τις καθοριστικές προκλήσεις για τη μελλοντική ευημερία.\nΠέρυσι, μίλησα για την τεχνητή νοημοσύνη και τις εξαιρετικές μετασχηματιστικές δυνατότητές της, αλλά προειδοποίησα επίσης για τους κινδύνους που γεννά.\nΣήμερα, η Ελλάδα ακολουθεί μια στρατηγική με όραμα για την τεχνητή νοημοσύνη, αλλά και με πρακτική αντίληψη, μέσω πιλοτικών προγραμμάτων σε τομείς όπως η εκπαίδευση, η υγειονομική φροντίδα και η πρόληψη φυσικών καταστροφών.\nΚαθηγητές και μαθητές θα συνεργάζονται σύντομα με ειδικά σχεδιασμένους ψηφιακούς βοηθούς διδασκαλίας. Οι ψηφιακές εξετάσεις, η τηλεϊατρική και η προγνωστική διαγνωστική κάνουν ήδη την περίθαλψη όχι μόνο πιο εξατομικευμένη, αλλά και πιο προσβάσιμη. Παράλληλα, η τεχνητή νοημοσύνη μας βοηθά να εντοπίζουμε και να περιορίζουμε τις πυρκαγιές στα πρώτα τους στάδια.\nΚαι η υπόσχεση ότι η τεχνητή νοημοσύνη θα καταστήσει τις κυβερνήσεις πιο αποτελεσματικές στην παροχή υπηρεσιών προς τους πολίτες υλοποιείται με ιλιγγιώδη ταχύτητα.\nΩστοσο, η τεχνητή νοημοσύνη στα λάθος χέρια και χωρίς δικλίδες ασφαλείας μπορεί να αποδειχθεί ιδιαίτερα επικίνδυνη. Μπορεί να επηρεάσει σοβαρά την ψυχική υγεία των παιδιών μας, να πλημμυρίσει τη δημόσια σφαίρα με παραπληροφόρηση, να προκαλέσει μαζικές μετατοπίσεις στην αγορά εργασίας και να οδηγήσει στη συγκέντρωση τεράστιας δύναμης στα χέρια λίγων πολυεθνικών εταιρειών.\nΓια τον λόγο αυτό χαιρετίζω την ίδρυση από τα Ηνωμένα Έθνη της Ανεξάρτητης Διεθνούς Επιστημονικής Επιτροπής για την ΤΝ και του Παγκόσμιου Διαλόγου για τη Διακυβέρνηση της ΤΝ. Αυτοί οι θεσμοί θέτουν τα θεμέλια μιας παγκόσμιας αρχιτεκτονικής, όπου η ΤΝ μπορεί να κατευθύνεται από την επιστήμη και να καθοδηγείται από τη συνεργασία.\nΤο πιο επείγον ζητούμενο είναι να προστατέψουμε την ψυχική υγεία των παιδιών μας. Τα επιστημονικά στοιχεία είναι καταδικαστικά: είναι σε εξέλιξη ένα πείραμα μεγάλης κλίμακας, χωρίς επίβλεψη, με τους εγκεφάλους των παιδιών και των εφήβων μας.\nΑυτό που κάποτε προοριζόταν να είναι χώρος σύνδεσης και δημιουργικότητας μετατρέπεται πολύ συχνά σε ένα περιβάλλον χειραγώγησης, όπου επιβλαβές περιεχόμενο φτάνει ακόμη και στους νεότερους χρήστες. Το εθιστικό scrolling είναι εθιστικό από τον σχεδιασμό του, όχι τυχαία.\nΚάθε φορά που συνομιλώ με γονείς, ακούω την ίδια ιστορία: «φοβόμαστε για το διαδικτυακό bullying, το περιεχόμενο που είναι ακατάλληλο για ανήλικους, τα μη ρεαλιστικά πρότυπα ομορφιάς, την προώθηση του να κάνεις κακό στον εαυτό σου. Νιώθουμε αδύναμοι και αβοήθητοι. Δεν θέλουμε τα παιδιά μας να μοιράζονται τις πιο ενδόμυχες σκέψεις και συναισθήματά τους με ένα chatbot τεχνητής νοημοσύνης».\nΗ Ελλάδα έχει αποφασίσει να δράσει. Έχουμε απαγορεύσει τα κινητά τηλέφωνα στα σχολεία, αλλά έχουμε επίσης δημιουργήσει το KidsWallet, την πρώτη εφαρμογή που υποστηρίζεται από κυβέρνηση, που παρέχει στους γονείς απλούς και αποτελεσματικούς ελέγχους στα smartphones των παιδιών τους, ενώ παράλληλα δίνει τη δυνατότητα στις πλατφόρμες να επαληθεύουν την ηλικία των χρηστών τους.\nΗ πρότασή μας για μια πανευρωπαϊκή ψηφιακή ηλικία ενηλικίωσης για την πρόσβαση σε ψηφιακές πλατφόρμες έχει ήδη κερδίσει την υποστήριξη 13 κρατών μελών της ΕΕ και μελετάται από την Ευρωπαϊκή Επιτροπή.\nΑλλά αυτή η συζήτηση δεν αφορά μόνο τις κυβερνήσεις και τους γονείς. Ακριβώς όπως η κοινωνία έθεσε κάποτε αυστηρούς κανόνες για το κάπνισμα, την κατανάλωση αλκοόλ και τη χρήση ζώνης ασφαλείας, έτσι και τώρα πρέπει να αντιμετωπίσουμε εξίσου ξεκάθαρα την πρόκληση της εποχής μας: οι μεγάλες πλατφόρμες δεν μπορούν πλέον να αποκομίζουν κέρδη σε βάρος της ψυχικής υγείας των παιδιών μας. Απορρίπτουμε ένα επιχειρηματικό μοντέλο που βασίζεται στην απορρόφηση της προσοχής των παιδιών μας μέσω εθιστικών αλγορίθμων, που τα τροφοδοτούν με αυτό που μπορεί δικαιολογημένα να χαρακτηριστεί ως «ψηφιακό σκουπίδι».\nΚαι επιτρέψτε μου να επαναλάβω αυτό που είπα και πέρυσι: η ψηφιακή τεχνολογία δεν διαφέρει από οποιαδήποτε άλλη βιομηχανία που οφείλει να λειτουργεί σύμφωνα με κανονισμούς υγείας και ασφάλειας. Και η γενική αρχή, ο χρυσός κανόνας, είναι ο ίδιος: μην προκαλείτε κακό.\nΚυρίες και κύριοι,\nΗ αναδρομή στην ίδρυση του ΟΗΕ σημαίνει να θυμόμαστε και να αναγνωρίζουμε ότι η ανάγκη για ένα αποτελεσματικό πολυμερές σύστημα είναι εξίσου απαραίτητη το 2025, όπως ήταν και το 1945.\nΔεν υπάρχει αμφιβολία ότι το πολυμερές σύστημα πρέπει να αποκτήσει νέα πνοή. Πρέπει να το προσαρμόσουμε στις προκλήσεις της τρίτης δεκαετίας του 21ου αιώνα. Ωστόσο, πρέπει να το κάνουμε χωρίς να διαταράξουμε τον πυρήνα του, δηλαδή την τάξη με βάση κανόνες.\nΑυτοί οι κανόνες συμφωνήθηκαν για έναν λόγο: για να σωθεί η ανθρωπότητα, για να εξασφαλιστεί η πρόοδος και η ευημερία για όλους. Η ανθρωπότητα πλήρωσε πολύ βαρύ τίμημα, με αίμα, καταστροφή και πόνο, για να διδαχθεί αυτό το μάθημα.\nΠρέπει να αναλάβουμε τις ευθύνες μας απέναντι στις μελλοντικές γενιές. Ας μην μείνουμε στην ιστορία ως εκείνοι που οδήγησαν για άλλη μια φορά τον κόσμο στο χείλος του γκρεμού. Ας μην γίνουμε οι «υπνοβάτες» της εποχής μας. Γιατί, αυτή τη φορά, μπορεί να μην υπάρχει γυρισμός.\nΑντ’ αυτού, ας αποδείξουμε ότι διαθέτουμε το όραμα, το θάρρος και την αποφασιστικότητα να οικοδομήσουμε έναν κόσμο ειρήνης, ασφάλειας και κοινής ευημερίας, άξιο των μελλοντικών γενεών.\nΣας ευχαριστώ πολύ για την προσοχή σας.",
        "Αριθμός Λέξεων": 3426,
        "Αριθμός Χαρακτήρων": 23048
    },
    {
        "URL": "https://www.primeminister.gr/2025/09/26/37059",
        "title": "Ενημερωτικό σημείωμα για τη συνάντηση του Πρωθυπουργού με τον Ειδικό Σύμβουλο του Προέδρου Trump για την Αφρική, Massad Boulos",
        "date": "26/09/2025",
        "organization": "PM_Μητσοτάκης",
        "Περιεχόμενο": "Ο Πρωθυπουργός Κυριάκος Μητσοτάκης συναντήθηκε στο περιθώριο των εργασιών της 80ής Γενικής Συνέλευσης του ΟΗΕ με τον Ειδικό Σύμβουλο του Προέδρου Trump για την Αφρική Massad Boulos.\nΚατά τη διάρκεια της συνάντησης συζητήθηκαν ζητήματα περιφερειακού ενδιαφέροντος με έμφαση την κατάσταση στον Λίβανο, τη Συρία και τη Λιβύη.",
        "Αριθμός Λέξεων": 47,
        "Αριθμός Χαρακτήρων": 322
    },
    {
        "URL": "https://www.primeminister.gr/2025/09/26/37056",
        "title": "Ενημερωτικό σημείωμα για τη συνάντηση του Πρωθυπουργού Κυριάκου Μητσοτάκη με τον γενικό γραμματέα του ΟΗΕ Antonio Guterres",
        "date": "26/09/2025",
        "organization": "PM_Μητσοτάκης",
        "Περιεχόμενο": "O Πρωθυπουργός Κυριάκος Μητσοτάκης συναντήθηκε στο περιθώριο των εργασιών της 80ής Γενικής Συνέλευσης του ΟΗΕ με τον γενικό γραμματέα του ΟΗΕ Antonio Guterres.\nΚατά τη διάρκεια της συνάντησης συζητήθηκαν ζητήματα διεθνούς και περιφερειακού ενδιαφέροντος με έμφαση στην Ουκρανία, στη Μέση Ανατολή και στη Λιβύη.\nΟ Πρωθυπουργός εξέφρασε την εκτίμησή του για τις προσπάθειες του κ. Guterres για την επανέναρξη των συνομιλιών για το Κυπριακό ενόψει της αυριανής Τριμερούς συνάντησης που θα πραγματοποιηθεί στη Νέα Υόρκη υπό τον Γενικό Γραμματέα του ΟΗΕ.",
        "Αριθμός Λέξεων": 81,
        "Αριθμός Χαρακτήρων": 549
    },
    {
        "URL": "https://www.primeminister.gr/2025/09/26/37049",
        "title": "Συνέντευξη του Πρωθυπουργού Κυριάκου Μητσοτάκη στην τηλεόραση του Bloomberg και στον αρχισυντάκτη του Bloomberg News John Micklethwait",
        "date": "26/09/2025",
        "organization": "PM_Μητσοτάκης",
        "Περιεχόμενο": "John Micklethwait: Έχουμε μαζί μας τον Πρωθυπουργό της Ελλάδας, Κυριάκο Μητσοτάκη. Ας ξεκινήσουμε αμέσως. Αυτή την εβδομάδα υπήρξαν πολλές εξελίξεις όσον αφορά στην Ουκρανία. Ο Trump έκανε κάποιες δηλώσεις επί τούτου. Διάφορα μέλη του ΝΑΤΟ εκφράζουν την οργή τους για την είσοδο μαχητικών αεροσκαφών στον εναέριο χώρο τους και προειδοποιούν τη Ρωσία.\nΑκόμη και η Γερμανία βγήκε μπροστά και είπε: «Ας χρησιμοποιήσουμε τα 140 δισεκατομμύρια ευρώ παγωμένων ρωσικών περιουσιακών στοιχείων για να βοηθήσουμε την Ουκρανία». Εσείς πάντα υποστηρίζατε την ιδέα ενός κοινού ευρωπαϊκού ταμείου για την άμυνα, αλλά πάντα συναντούσατε αντίσταση από τους Γερμανούς. Πιστεύετε ότι τώρα υπάρχει πιθανότητα να προχωρήσει;\nΚυριάκος Μητσοτάκης: Ευχαριστώ για την πρόσκληση, John. Εδώ και αρκετό καιρό υποστηρίζω την ανάγκη δημιουργίας ενός ευρωπαϊκού μηχανισμού κοινού δανεισμού που θα καλύπτει αυτό που θεωρώ το κατ’ εξοχήν ευρωπαϊκό δημόσιο αγαθό, δηλαδή την κοινή ευρωπαϊκή άμυνα. Έχω την αίσθηση ότι πλέον υπάρχει πολύ μεγαλύτερη δυναμική στις τάξεις των συναδέλφων μου, ορισμένες από τις χώρες που ήταν παραδοσιακά αντίθετες στην ιδέα του επιπλέον κοινού δανεισμού έχουν αλλάξει γνώμη. Πιστεύω ότι τελικά και η Γερμανία θα συμφωνήσει με αυτή την ανάγκη.\nΠρέπει να διασφαλίσουμε ότι αυτός ο μηχανισμός θα χρηματοδοτεί έργα κοινού ενδιαφέροντος. Θα τοποθετούσα την αντιπυραυλική άμυνα και την άμυνα κατά των drones στην κορυφή των συλλογικών ευρωπαϊκών προτεραιοτήτων μας. Αναμένω κάποιες κινήσεις σύντομα. Θα έχουμε δύο Ευρωπαϊκά Συμβούλια και ελπίζω ότι θα μπορέσουμε να σημειώσουμε πρόοδο προς αυτή την κατεύθυνση.\nJohn Micklethwait: Εξετάζοντας την τρέχουσα οικονομική κατάσταση, η ελληνική οικονομία έχει πολύ καλές επιδόσεις, είμαι βέβαιος ότι θα μιλήσετε γι’ αυτό. Για το 2024 προβλέπατε έλλειμμα και τελικά είχατε με πλεόνασμα. Για το τρέχον έτος προβλέπετε και πάλι έλλειμμα. Μιας και πλησιάζουμε στο τέλος του έτους, αναρωτιέμαι αν τώρα είστε αρκετά κοντά για να πείτε ότι και φέτος θα καταλήξετε με πλεόνασμα.\nΚυριάκος Μητσοτάκης: Έχουμε πετύχει σημαντικά πρωτογενή πλεονάσματα και πιστεύω ότι είναι πολύ πιθανό να έχουμε και πάλι πραγματικό πλεόνασμα φέτος. Αυτό αποτελεί τη βάση της οικονομικής μας πολιτικής. Η Ελλάδα δοκιμάστηκε πολύ από την έλλειψη δημοσιονομικής πειθαρχίας. Αυτό δεν θα ξανασυμβεί.\nΠιστεύω, όμως, ότι η μεγάλη επιτυχία της πολιτικής μας είναι ότι διασφαλίζουμε την ταυτόχρονη ανάπτυξη της οικονομίας, ότι δημιουργούνται θέσεις εργασίας. Έχουμε δημιουργήσει 500.000 θέσεις εργασίας από τότε που έγινα Πρωθυπουργός. Ο πραγματικός στόχος είναι να διασφαλίσουμε ότι αυτός ο συλλογικός πλούτος κατανέμεται ισότιμα.\nΤώρα επικεντρώνομαι στο να αξιοποιήσουμε κάθε δημοσιονομικό περιθώριο που μπορούμε να δημιουργήσουμε μέσω της ανάπτυξης και της καταπολέμησης της φοροδιαφυγής, προκειμένου να μειώσουμε τους φόρους για τη μεσαία τάξη.\nΕίναι σημαντικό αυτή η συζήτηση να μην περιορίζεται μόνο στους οικονομολόγους, που κάνουν θετικά σχόλια για την οικονομία. Θέλω ο μέσος Έλληνας να έχει απτό όφελος από αυτή την διαδρομή ανάπτυξης. Από την 1η Ιανουαρίου, όταν θα τεθούν σε ισχύ αυτές οι φοροελαφρύνσεις, θα δουν πραγματική αύξηση στους μισθούς τους, και αυτό είναι πολύ σημαντικό για μένα.\nJohn Micklethwait: Θα επανέλθουμε σε λίγο στο θέμα του μέσου Έλληνα. Μόλις αναφερθήκατε στη δημοσιονομική πειθαρχία. Κοιτάζοντας τον πυρήνα της Ευρώπης -πρόσφατα συναντήθηκα και με τον Πρωθυπουργό Sánchez της Ισπανίας-, κάτι έχει αλλάξει σε δραματικό βαθμό. Η Ελλάδα, η Ισπανία είναι οι χώρες που αναπτύσσονται με πολύ γρήγορους ρυθμούς. Στο μέσο υπάρχουν χώρες που αντιμετωπίζουν πολύ μεγαλύτερα προβλήματα. Κοιτάξτε τη Γαλλία, ο δικός σας ρυθμός ανάπτυξης ξεπερνά το 2%, εκείνοι αγωνίζονται να φτάσουν το 0,5%. Το χρέος τους διογκώνεται. Βρισκόμαστε τώρα σε μια κατάσταση όπου θα ανησυχούσατε για τον κίνδυνο διάχυσης της οικονομικής πίεσης από τη Γαλλία;\nΚυριάκος Μητσοτάκης: Αυτό φάνταζε αδιανόητο πριν από μερικά χρόνια. Αυτό που μπορώ να σας πω είναι ότι τελικά κανείς δεν μπορεί να νικήσει τις αγορές. Το γνωρίζουμε πολύ καλά. Πιστεύω ότι σε κάποιο σημείο οι κυβερνήσεις πρέπει να λάβουν δύσκολες αποφάσεις για να βάλουν σε τάξη τα δημόσια οικονομικά τους.\nΕμείς το πετύχαμε αυτό. Μόλις το πετύχεις, τότε μπορείς να εισέλθεις στον ενάρετο κύκλο όπου μπορείς να οδηγήσεις σε ανάπτυξη την οικονομία, να μειώσεις τους φόρους, να στηρίξεις το εισόδημα μέσω στοχευμένων μέτρων. Εμείς το καταφέραμε, αλλά βιώσαμε και πολύ δύσκολες περιόδους και πολύ επώδυνες μεταρρυθμίσεις.\nΕλπίζω ότι η πολιτική κατάσταση στη Γαλλία θα σταθεροποιηθεί με κάποιο τρόπο. Είναι σημαντικό οι οικονομίες των χωρών που αποτελούν τον πυρήνα της Ευρώπης, της Γαλλίας και της Γερμανίας, να έχουν καλή πορεία. Φέτος θα υποδεχθούμε 36 εκατομμύρια τουρίστες. Ο τουρισμός μας ανθεί. Αλλά αν οι βασικές αγορές μας δεν τα πάνε καλά, κάποια στιγμή θα επηρεαστούμε έμμεσα και εμείς.\nJohn Micklethwait: Διακρίνεστε για την ευγένειά σας και γνωρίζω ότι η λέξη «schadenfreude» δεν είναι ελληνική, αλλά γερμανική. Ωστόσο, στην Ελλάδα πρέπει να υπάρχουν κάποιοι που, βλέποντας εκείνους που σχεδόν έσπρωξαν την Ελλάδα εκτός, σκέφτονται: «Λοιπόν, τα πράγματα έχουν αλλάξει».\nΚυριάκος Μητσοτάκης: Τα πράγματα έχουν αλλάξει, αλλά, στο τέλος της ημέρας, δεν έχει να κάνει με το να κουνήσουμε το δάχτυλο ή να πούμε ότι «εσείς κάνατε λάθος και εμείς είχαμε δίκιο». Έχει να κάνει με το να διασφαλίσουμε ότι η Ευρώπη θα αναπτυχθεί συλλογικά.\nΜε απογοητεύει το γεγονός ότι, όταν κοιτάζω την έκθεση Draghi, διαπιστώνω ότι δεν έχουμε σημειώσει σημαντική πρόοδο. Πιστεύω ότι είναι καιρός στην Ευρώπη -συνήθως φοράμε δύο «καπέλα» στο Ευρωπαϊκό Συμβούλιο. Φοράμε το ευρωπαϊκό καπέλο και φοράμε και το εθνικό καπέλο. Έχω την εντύπωση ότι για ορισμένες χώρες το ευρωπαϊκό καπέλο φαίνεται να συρρικνώνεται-, να δούμε τη μεγάλη εικόνα.\nΟρισμένες από τις αποφάσεις που πρέπει να λάβουμε απαιτούν περισσότερη χρηματοδότηση. Είναι αρκετά σαφές. Δεν πρέπει απαραίτητα να θέτουμε το ευρωπαϊκό συμφέρον πάνω από το εθνικό μας συμφέρον, αλλά να συνειδητοποιήσουμε ότι ορισμένες δύσκολες αποφάσεις πρέπει να ληφθούν σε ευρωπαϊκό επίπεδο.\nJohn Micklethwait: Ένας από τους τομείς στους οποίους η Ευρώπη έχει αποδειχθεί ιδιαίτερα αναποτελεσματική είναι ο τραπεζικός τομέας, η τραπεζική ένωση και άλλα παρόμοια θέματα. Η ιταλική UniCredit έχει αποκτήσει μερίδιο στην Alpha Bank, εσείς τηρήσατε μια πολύ πιο ήπια στάση σε σύγκριση με τους Γερμανούς όταν απέκτησε μερίδιο στην Commerzbank. Θα ήσασταν προετοιμασμένος αν αποκτούσε τον έλεγχο της Alpha Bank; Θα κρατούσατε μια ήπια στάση σχετικά με αυτό;\nΚυριάκος Μητσοτάκης: Αν πραγματικά εννοούμε αυτό που λέμε, για τη δημιουργία οικονομιών κλίμακας με την τραπεζική ένωση, θα πρέπει να είμαστε ανοιχτοί σε αυτού του είδους τις αγοραπωλησίες. Βλέπω αξία στο ότι μια σημαντική ξένη τράπεζα επιθυμεί να αποκτήσει μερίδιο σε μια ελληνική τράπεζα. Σημαίνει ότι πιστεύουν στις δυνατότητες της ελληνικής οικονομίας και ότι η τράπεζα θα μπορούσε, ενδεχομένως, να έχει καλύτερες επιδόσεις.\nΠιέζω τις τράπεζές μας να χορηγήσουν περισσότερες πιστώσεις για στεγαστικά δάνεια και για μικρές και μεσαίες επιχειρήσεις. Όσο ισχυρότερος είναι ο ισολογισμός τους, τόσο πιο πιθανό είναι να το κάνουν.\nΕπομένως, ναι, επί της αρχής είμαστε υπέρ αυτών των συναλλαγών και χαίρομαι που η UniCredit αποφάσισε να εξετάσει μία από τις ελληνικές τράπεζές μας και να αποκτήσει σημαντικό μερίδιο.\nJohn Micklethwait: Δεν είναι αυτό, όπως είπατε νωρίτερα, το πρόβλημα της Ευρώπης αυτή τη στιγμή; Ότι οι περισσότεροι λαμβάνουν τέτοιες αποφάσεις, υποθέτω, καθαρά με εθνικά κριτήρια ή σε αυτό το επίπεδο; Αν κοιτάξετε την Ευρώπη αυτή τη στιγμή, ο βαθμός ικανότητας να δημιουργηθούν κοινά πράγματα, όπως μια τραπεζική ένωση, είναι το πραγματικό πρόβλημα αυτή τη στιγμή. Πιστεύετε ότι αυτό οφείλεται στις Βρυξέλλες ή τις εθνικές πρωτεύουσες;\nΚυριάκος Μητσοτάκης: Αν θέλετε να καταλάβετε τι συμβαίνει στις Βρυξέλλες, κοιτάξτε τις εθνικές πρωτεύουσες. Θεωρώ ότι το Συμβούλιο έχει γίνει πιο περίπλοκο ως προς τη λήψη αποφάσεων. Αλλά από την άλλη πλευρά, στο παρελθόν λάβαμε μια πολύ σημαντική απόφαση όταν έπρεπε να αντιμετωπίσουμε τον COVID. Είναι η Ουκρανία η γεωπολιτική στιγμή που είναι αντίστοιχη του COVID; Θα έλεγα ότι σε κάποιο βαθμό είναι. Θυμάμαι τις διαπραγματεύσεις για το Ταμείο Ανάκαμψης. Πολλές χώρες, συμπεριλαμβανομένης της Γερμανίας, έλεγαν όχι μέχρι που είπαν ναι.\nΌσον αφορά στην άμυνα, η οποία, όπως είπα, είναι το απόλυτο ευρωπαϊκό δημόσιο αγαθό, αναμένω ότι θα μπορέσουμε να λάβουμε σημαντικές αποφάσεις για συγκεκριμένα ευρωπαϊκά έργα, τα οποία θα απαιτήσουν και πάλι ευρωπαϊκή συνεργασία.\nJohn Micklethwait: Αναφερθήκατε νωρίτερα στον μέσο Έλληνα. Εξέταζα τα στοιχεία. Το ελληνικό ΑΕΠ έχει ανακάμψει με πολύ υψηλούς ρυθμούς, αλλά σε ονομαστικούς όρους παραμένει περίπου στο ίδιο επίπεδο με αυτό πριν από την κρίση, ενώ σε πραγματικούς όρους είναι ελαφρώς χαμηλότερο. Πιστεύετε ότι η Ελλάδα έχει πλέον ξεπεράσει αυτή τη φάση; Και ότι τώρα είναι η στιγμή να προσβλέπουμε σε μια διαφορετική Ελλάδα;\nΚυριάκος Μητσοτάκης: Έχουμε σαφώς γυρίσει σελίδα. Αλλά, όπως είπα, αν θέλουμε να συγκλίνουμε με την Ευρώπη πρέπει να αναπτυχθούμε ταχύτερα από την Ευρώπη. Το κάνουμε αυτό, αλλά η ανάπτυξη αυτή πρέπει να είναι ποιοτικά διαφορετική. Πρέπει να επικεντρωθεί στις επενδύσεις, στην καινοτομία, στις εξαγωγές, στη δημιουργία θέσεων εργασίας πραγματικά υψηλής αξίας.\nΟ κύριος στόχος μου είναι να διασφαλίσω την αύξηση των μισθών, τη σύγκλιση των μισθών με την Ευρώπη και τη στήριξη του διαθέσιμου εισοδήματος σε μια εποχή που όλες οι ευρωπαϊκές οικονομίες αντιμετωπίζουν την κρίση του κόστους διαβίωσης. Ο μόνος τρόπος για να αντιμετωπίσουμε αυτό το πρόβλημα είναι να διασφαλίσουμε ότι στηρίζουμε το διαθέσιμο εισόδημα, αλλά πρέπει να το κάνουμε με δημοσιονομικά βιώσιμο τρόπο.\nΑυτό έχουμε κάνει μέχρι τώρα. Θα συνεχίσουμε να το κάνουμε. Αναμένω ότι και το επόμενο έτος θα έχουμε πάλι πολύ καλές επιδόσεις. Λέω στους συμπατριώτες μου ότι πιστεύω ότι οι καλύτερες μέρες βρίσκονται μπροστά μας και ότι αυτή είναι μια πολιτική που θα τους αποφέρει μακροπρόθεσμα οφέλη.\nJohn Micklethwait: Το 2027 θα γίνουν εκλογές. Σύμφωνα με τις τρέχουσες δημοσκοπήσεις ίσως χρειαστεί να σχηματίσετε κυβέρνηση συνεργασίας. Επικρατήσατε και εξασφαλίσατε δύο κυβερνητικές θητείες. Νομίζω ότι θα είστε ο πρώτος που θα κερδίσει τρίτη θητεία, αν το κάνετε. Θα είστε διατεθειμένος να σχηματίσετε κυβέρνηση συνεργασίας;\nΚυριάκος Μητσοτάκης: Κοιτάξτε, απέχουμε 18 μήνες από τις εκλογές. Έχουμε μεγάλο προβάδισμα στις δημοσκοπήσεις. Ο στόχος μας είναι να κερδίσουμε την απόλυτη πλειοψηφία. Το έχουμε πετύχει δύο φορές. Υπήρχαν άνθρωποι που αμφέβαλλαν ότι θα το πετύχουμε πριν από τις προηγούμενες εκλογές.\nΠιστεύω ότι αν τηρήσουμε τις δεσμεύσεις μας και αν η οικονομία συνεχίσει να αναπτύσσεται, αν εργαστούμε σκληρά για να βελτιώσουμε το Εθνικό Σύστημα Υγείας -αυτές είναι οι προτεραιότητες που έθεσα το 2023- έχουμε λογικές πιθανότητες να κερδίσουμε την απόλυτη πλειοψηφία. Αλλά αν ο ελληνικός λαός λάβει μία διαφορετική απόφαση, θα πρέπει να σεβαστούμε την απόφασή του.\nJohn Micklethwait: Προσβλέπουμε να σας παρακολουθήσουμε σε αυτό, σας ευχαριστούμε πολύ που μιλήσατε στο Bloomberg.\nΚυριάκος Μητσοτάκης: Ευχαριστώ, John, για τη φιλοξενία.",
        "Αριθμός Λέξεων": 1663,
        "Αριθμός Χαρακτήρων": 11169
    },
    {
        "URL": "https://www.primeminister.gr/2025/09/26/37044",
        "title": "Ενημερωτικό σημείωμα για τις συναντήσεις του Πρωθυπουργού με εκπροσώπους αμερικανοεβραϊκών οργανώσεων",
        "date": "26/09/2025",
        "organization": "PM_Μητσοτάκης",
        "Περιεχόμενο": "Ο Πρωθυπουργός Κυριάκος Μητσοτάκης συναντήθηκε στο περιθώριο των εργασιών της 80ής Γενικής Συνέλευσης του ΟΗΕ στη Νέα Υόρκη με εκπροσώπους διεθνών και αμερικανικών εβραϊκών οργανώσεων, μεταξύ των οποίων με το World Jewish Congress και την AIPAC.\nΚατά τη διάρκεια των συναντήσεων συζητήθηκαν οι διεθνείς και περιφερειακές εξελίξεις με έμφαση την κατάσταση στη Μέση Ανατολή και τις τελευταίες εξελίξεις στην Ουκρανία.\nΟ Πρωθυπουργός επανέλαβε ότι Ελλάδα και Ισραήλ είναι στρατηγικοί εταίροι, αλλά υπογράμμισε ότι ο πόλεμος στη Γάζα δεν μπορεί να συνεχιστεί και η ανθρωπιστική κατάσταση πρέπει να αντιμετωπιστεί.",
        "Αριθμός Λέξεων": 88,
        "Αριθμός Χαρακτήρων": 609
    },
    {
        "URL": "https://www.primeminister.gr/2025/09/25/37030",
        "title": "Ενημερωτικό σημείωμα για την παρουσία του Πρωθυπουργού Κυριάκου Μητσοτάκη σε συνάντηση που διοργάνωσε το Atlantic Council και ο Όμιλος Anten...",
        "date": "25/09/2025",
        "organization": "PM_Μητσοτάκης",
        "Περιεχόμενο": "Για τον σημαντικό ρόλο που μπορεί να παίξει η Ελλάδα ως γέφυρα, πολιτική, εμπορική και ενεργειακή, ανάμεσα στην Ινδία, τις χώρες του Κόλπου και την Ευρώπη και ως φυσικός επενδυτικός προορισμός για τις χώρες του Κόλπου στην Ευρώπη μίλησε ο Πρωθυπουργός Κυριάκος Μητσοτάκης στη συνάντηση που διοργάνωσε το Atlantic Council και ο Όμιλος Antenna με θέμα την εμβάθυνση της συνεργασίας της Ε.Ε με τα κράτη-μέλη του Συμβουλίου Συνεργασίας του Κόλπου (Gulf Cooperation Council) στο πλαίσιο της πρωτοβουλίας για τη Συμμαχία για την Ευρώπη και τη Μέση Ανατολή, ΑΕGGIS (Alliance for Europe-Gulf Geopolitics & Investments Summit).\nΟ Πρωθυπουργός είχε συνάντηση γνωριμίας με την διορισθείσα νέα πρέσβη των Ηνωμένων Πολιτειών στην Αθήνα Kimberly Guilfoyle, η οποία θα ορκιστεί τη Δευτέρα και αναμένεται να αφιχθεί στην Αθήνα στο τέλος Οκτωβρίου.",
        "Αριθμός Λέξεων": 127,
        "Αριθμός Χαρακτήρων": 831
    },
    {
        "URL": "https://www.primeminister.gr/2025/09/25/37028",
        "title": "Ενημερωτικό σημείωμα για τη συνάντηση του Πρωθυπουργού Κυριάκου Μητσοτάκη με επενδυτές, εκπροσώπους εταιρειών διαχείρισης κεφαλαίων, ασφαλισ...",
        "date": "25/09/2025",
        "organization": "PM_Μητσοτάκης",
        "Περιεχόμενο": "Για τις προοπτικές της ελληνικής οικονομίας, τα μεταρρυθμιστικά σχέδια της κυβέρνησης και την επίτευξη των στόχων μέσα σε ένα σύνθετο γεωπολιτικό περιβάλλον μίλησε ο Πρωθυπουργός Κυριάκος Μητσοτάκης σε συνάντηση που είχε στη Νέα Υόρκη με επενδυτές, εκπροσώπους εταιρειών διαχείρισης κεφαλαίων, ασφαλιστικών οργανισμών και τραπεζών.\nΟ πρωθυπουργός υπογράμμισε τη σημασία της δημοσιονομικής υπευθυνότητας και των μεταρρυθμίσεων που δίνουν την δυνατότητα στην κυβέρνηση να προχωρήσει σε μειώσεις φόρων και να επιστρέψει μέρισμα της ανάπτυξης στους πολίτες.\nΟ Πρωθυπουργός έκανε ιδιαίτερη αναφορά στην ενεργειακή πολιτική της κυβέρνησης, τις υποδομές που αναπτύσσει και τον ρόλο της ως ενεργειακού κόμβου, αλλά και παρόχου ενεργειακής ασφάλειας στην περιοχή.\nΑναφέρθηκε ακόμα στη θέση της Ελλάδας και της Ευρώπης σε ένα ρευστό και αβέβαιο διεθνές περιβάλλον, υπογραμμίζοντας την ανάγκη ενίσχυσης της ευρωπαϊκής άμυνας, αλλά και της ανταγωνιστικότητας της Ε.Ε.\nΕκανε επίσης ιδιαίτερη αναφορά στις δυνατότητες της Ελλάδας να αποτελέσει σημαντικό επενδυτικό προορισμό στους κλάδους τεχνολογιών υγείας και AI καθώς έχει ήδη αναπτυχθεί ένα ιδιαίτερα ενεργο οικοσύστημα ελληνικών νεοφιων εταιρειών σε αυτούς τους τομείς.",
        "Αριθμός Λέξεων": 165,
        "Αριθμός Χαρακτήρων": 1210
    },
    {
        "URL": "https://www.primeminister.gr/2025/09/25/37021",
        "title": "Ομιλία του Πρωθυπουργού Κυριάκου Μητσοτάκη στην τελετή βράβευσης του Οικουμενικού Πατριάρχη Βαρθολομαίου με το Templeton Prize, στη Νέα Υόρκ...",
        "date": "25/09/2025",
        "organization": "PM_Μητσοτάκης",
        "Περιεχόμενο": "Παναγιώτατε, αγαπητά μέλη των φιλανθρωπικών οργανώσεων Templeton, αγαπητέ κ. Αντιπρόεδρε, αξιότιμοι καλεσμένοι,\nΕίναι πραγματικά μεγάλη χαρά και τιμή για εμένα να βρίσκομαι απόψε ανάμεσά σας. Ο κ. Αντιπρόεδρος αναφέρθηκε εκτενώς στο έργο του Παναγιώτατου Οικουμενικού Πατριάρχη Βαρθολομαίου, αλλά και στον χαρακτήρα του, που βρίσκεται πίσω από αυτό το έργο.\nΣήμερα, όμως, θα μιλήσουμε για κάτι πολύ πιο συγκεκριμένο: τις εξαιρετικά σημαντικές πρωτοβουλίες του Πατριάρχη για την προστασία του περιβάλλοντος. Με χαροποιεί πραγματικά που το Ίδρυμα John Templeton, το Templeton World Charity Foundation και το Templeton Religion Trust επέλεξαν αυτή τη στιγμή για να αναγνωρίσουν το έργο του, απονέμοντάς του το Βραβείο Templeton για το 2025.\nΚαι αν αναλογιστεί κανείς ότι η πρώτη αποδέκτης του βραβείου Templeton, το 1973, ήταν η Μητέρα Τερέζα, τότε δεν είναι δύσκολο να αντιληφθεί κανείς τον σεβασμό που χαίρει ο Οικουμενικός Πατριάρχης και το έργο του. Τα ιδρύματα Templeton έχουν, βέβαια, πολύ μακρά ιστορία στην απότιση φόρου τιμής στο πνευματικό έργο, στην προώθηση της θρησκευτικής κατανόησης και της πνευματικής ταπεινότητας, καθώς στην αναγνώριση της σημασίας της ειλικρινούς συζήτησης γύρω από την επιστήμη, τη φιλοσοφία, τον πολιτισμό και τη θεολογία.\nΟ Οικουμενικός Πατριάρχης αντιπροσωπεύει μια μεγάλη κληρονομιά που μας άφησε η Ελληνορθόδοξη πίστη. Από τη μία πλευρά, μια βαθιά πίστη και, από την άλλη, μια βαθιά κατανόηση του αρχαίου ελληνικού και βυζαντινού κόσμου, συμπεριλαμβανομένης μιας ουσιαστικής και πολύ βαθιάς εκτίμησης της επιστήμης, της έρευνας και των μεγάλων αιώνιων ερωτημάτων που περιβάλλουν την ανθρώπινη ύπαρξη: σε τι πιστεύουμε; Ποιος είναι ο ρόλος της θρησκείας, της φιλοσοφίας, της επιστήμης; Η πίστη στη θρησκεία εμποδίζει ή βοηθά την πίστη στην επιστήμη;\nΈχω την τιμή να γνωρίζω τον Παναγιώτατο από το 1992, τον γνώρισα δηλαδή πέντε χρόνια νωρίτερα από εσάς, αγαπητέ κ. Αντιπρόεδρε, όταν ήμουν ακόμα πολύ νέος. Όλα αυτά τα χρόνια είχα την ευλογία να ζητώ τη συμβουλή και τις οδηγίες του, ιδίως από τότε που έγινα Πρωθυπουργός.\nΣας ευχαριστούμε, Παναγιώτατε, που πάντα προσφέρετε εξαιρετική ηθική καθαρότητα και καθοδήγηση σε στιγμές που τα πράγματα στον κόσμο φαίνεται να ξεφεύγουν από τον έλεγχο. Έχετε πραγματικά προσθέσει το δικό σας προσωπικό στίγμα στη σύγχρονη εκδοχή της κληρονομιάς που εκπροσωπείτε.\nΉσασταν ένας από τους πρώτους, αν όχι ο πρώτος πνευματικός ηγέτης διεθνώς, που υπογράμμισε την ανάγκη για μια πραγματική περιβαλλοντική διάσταση στον τρόπο σκέψης μας. Διακρίνατε τα σημάδια πολύ νωρίς, πριν γράψετε το βιβλίο σας, που τόσο πολύ με επηρέασε στο να λάβω σοβαρά υπόψη την κλιματική αλλαγή.\nΑγαπητέ κ. Αντιπρόεδρε, επισημάνατε την ανησυχητική υποβάθμιση του περιβάλλοντος, που προκαλείται όχι μόνο από την κλιματική αλλαγή αλλά και από τον καταναλωτισμό που χαρακτηρίζει τη σύγχρονη κοινωνία.\nΈχετε ορίσει την οικολογία όχι μόνο ως μια πρακτική, απαραίτητη λύση, αλλά και ως πνευματική ευθύνη. Δικαίως έχετε κερδίσει τον τίτλο «Πράσινος Πατριάρχης». Έχετε διακηρύξει ηχηρά τη θέση σας σχετικά με την υπεροχή των πνευματικών αξιών στην διαμόρφωση της περιβαλλοντικής ηθικής. Έχετε υπάρξει πρωτοπόρος της περιβαλλοντικής ευαισθητοποίησης στην πράξη.\nΈχετε προωθήσει αυτή την ευαισθητοποίηση ακούραστα, μέσω αναρίθμητων συμποσίων, εκδηλώσεων, μιλώντας για τις προκλήσεις που αντιμετωπίζουμε, με μια γλώσσα διαφορετική απ’ αυτή που χρησιμοποιούμε συνήθως, αλλά με μια δύναμη, μια πειστικότητα που θαρρώ έχει μεταστρέψει πολλούς στον σκοπό σας.\nΠιστεύω ότι σε μια εποχή που η κλιματική πραγματικότητα μας πλήττει πραγματικά -αρκεί να κοιτάξουμε τι συμβαίνει στη χώρα μας, στην Ελλάδα, πυρκαγιές, πλημμύρες, συνεχείς προκλήσεις στη διαχείριση του περιβάλλοντος που αλλάζει-, σε μια εποχή που υπάρχουν ακόμα άνθρωποι που αμφισβητούν την επιστήμη πίσω από την κλιματική αλλαγή, τα σοφά σας λόγια είναι πιο απαραίτητα παρά ποτέ.\nΕίναι πολύ μεγάλη τιμή να βρίσκομαι σήμερα μαζί σας, να σας προλογίζω και να σας συγχαίρω για αυτό το βραβείο, το οποίο αξίζετε απόλυτα. Εύχομαι να έχετε πάντα αυτή τη δύναμη, την εσωτερική δύναμη, ώστε να μιλάτε γι’ αυτά τα θέματα με τον διαυγή τρόπο που πάντα έχετε.\nΚαι πάλι, τα θερμά μου συγχαρητήρια για αυτό το βραβείο, Παναγιώτατε.",
        "Αριθμός Λέξεων": 626,
        "Αριθμός Χαρακτήρων": 4211
    },
    {
        "URL": "https://www.primeminister.gr/2025/09/25/37018",
        "title": "Ομιλία του Πρωθυπουργού Κυριάκου Μητσοτάκη στην εκδήλωση της κορεατικής Προεδρίας του Συμβουλίου Ασφαλείας του ΟΗΕ με θέμα «Τεχνητή Νοημοσύν...",
        "date": "25/09/2025",
        "organization": "PM_Μητσοτάκης",
        "Περιεχόμενο": "Ο Πρωθυπουργός Κυριάκος Μητσοτάκης συμμετείχε στην εκδήλωση της κορεατικής Προεδρίας του Συμβουλίου Ασφαλείας του ΟΗΕ με θέμα «Τεχνητή Νοημοσύνη και Διεθνής Ειρήνη και Ασφάλεια», που πραγματοποιήθηκε στο πλαίσιο της Εβδομάδας Υψηλού Επιπέδου της 80ής Γενικής Συνέλευσης των Ηνωμένων Εθνών, στη Νέα Υόρκη.\nΑκολουθεί η τοποθέτηση του Πρωθυπουργού (ανεπίσημη μετάφραση από τα αγγλικά):\nΕξοχότατε, κύριε Γενικέ Γραμματέα,\nΕξοχότατε, κύριε Πρόεδρε,\nΑγαπητοί συνάδελφοι,\nΘα ήθελα να ξεκινήσω συγχαίροντας τη Δημοκρατία της Κορέας για τη διοργάνωση αυτής της σημαντικής συνεδρίασης του Συμβουλίου Ασφαλείας με θέμα «Τεχνητή Νοημοσύνη και Διεθνής Ειρήνη και Ασφάλεια».\nΗ σημερινή συζήτηση βασίζεται στην άτυπη συνάντηση (Arria-formula) που συνδιοργάνωσε τον περασμένο Απρίλιο η Ελλάδα, με τη Γαλλία και τη Δημοκρατία της Κορέας, προσφέροντάς μας την ευκαιρία να συλλογιστούμε περαιτέρω σχετικά με ένα θέμα που αναμφίβολα θα διαμορφώσει τις συζητήσεις μας για τα επόμενα χρόνια. Πιστεύω ότι υπάρχει πλέον ευρεία συναίνεση όσον αφορά στη στενή αλληλεπίδραση μεταξύ της τεχνητής νοημοσύνης και της διατήρησης της διεθνούς ειρήνης και ασφάλειας.\nΟι δύο Σύνοδοι Κορυφής REAIM -στη Χάγη το 2023 και στη Σεούλ το 2024-, η Πολιτική Διακήρυξη για την Υπεύθυνη Στρατιωτική Χρήση της Τεχνητής Νοημοσύνης και την Αυτονομία που εκδόθηκε από τις Ηνωμένες Πολιτείες και η Σύνοδος Κορυφής για Δράση στον τομέα της Τεχνητής Νοημοσύνης που πραγματοποιήθηκε στο Παρίσι φέτος συνέβαλαν στην ανάπτυξη κανόνων, ρυθμίσεων και κατευθυντήριων γραμμών για την υπεύθυνη ανάπτυξη και χρήση της τεχνητής νοημοσύνης, συμπεριλαμβανομένου, φυσικά, του ιδιαίτερα ευαίσθητου στρατιωτικού τομέα.\nΗ τεχνητή νοημοσύνη δεν είναι απλώς ένα ακόμη εργαλείο. Είναι μια δυνατότητα γενικής χρήσης που μπορεί να ενισχύει αλλά και να αποσταθεροποιεί. Στα σωστά χέρια, μπορεί να ενισχύσει τη διατήρηση της ειρήνης, μπορεί να βελτιώσει τα συστήματα έγκαιρης προειδοποίησης, μπορεί να επιταχύνει την ανθρωπιστική βοήθεια, για να αναφέρουμε μερικά μόνο παραδείγματα. Στα λάθος χέρια, μπορεί να τροφοδοτήσει την παραπληροφόρηση, μπορεί να εντείνει τις κυβερνοεπιθέσεις, μπορεί σίγουρα να χαμηλώσει το «κατώφλι» για κλιμάκωση και σύγκρουση.\nΗ τεχνητή νοημοσύνη είναι από τη φύση της μια τεχνολογία διπλής χρήσης, και αυτό σημαίνει ότι η συλλογική μας ασφάλεια εξαρτάται όλο και περισσότερο από τις επιλογές που κάνουμε.\nΚύριε Πρόεδρε, η σημερινή μας συζήτηση είναι ιδιαίτερα επίκαιρη, καθώς πραγματοποιείται λίγες εβδομάδες μετά τη δημοσίευση της πρώτης έκθεσης του Γενικού Γραμματέα για την «Τεχνητή Νοημοσύνη στον Στρατιωτικό Τομέα και τις Επιπτώσεις της στη Διεθνή Ειρήνη και Ασφάλεια», που θεωρώ ότι αποτελεί ορόσημο στη συλλογική μας προσπάθεια να αντιμετωπίσουμε τις βαθιές επιπτώσεις της τεχνητής νοημοσύνης στην ειρήνη και την ασφάλεια.\nΑξιοποιώντας αυτή την κρίσιμη δυναμική, πρέπει να αναγνωρίσουμε μια θεμελιώδη αλήθεια: προκειμένου να διατηρηθεί η διεθνής τάξη που βασίζεται σε κανόνες, πρέπει να προσαρμοστεί. Ακριβώς όπως οι προηγούμενες γενιές δημιούργησαν νέους θεσμούς για τη ρύθμιση της πυρηνικής ενέργειας αλλά και των πυρηνικών όπλων και του ελέγχου των εξοπλισμών, έτσι και εμείς πρέπει τώρα να αναπτύξουμε νέους μηχανισμούς για να διασφαλίσουμε ότι η καινοτομία στον τομέα της τεχνητής νοημοσύνης ενισχύει όχι μόνο την ειρήνη και την ασφάλεια, αλλά και την ανθρώπινη αξιοπρέπεια. Και αυτό, φυσικά, απαιτεί διεθνή συνεργασία, διαφάνεια και ανανεωμένη δέσμευση στις αρχές του Χάρτη των Ηνωμένων Εθνών.\nΤαυτόχρονα, πρέπει να είμαστε ειλικρινείς: η διατήρηση της ειρήνης δεν σημαίνει ότι πρέπει να αγνοούμε την πραγματικότητα της ισχύος. Κακόβουλοι παράγοντες προχωρούν με γοργούς ρυθμούς στην ανάπτυξη δυνατοτήτων τεχνητής νοημοσύνης. Και αν θέλουμε να προστατεύσουμε τους πολίτες μας, να διατηρήσουμε την αποτρεπτική δύναμη και να διασφαλίσουμε τη σταθερότητα, πρέπει και εμείς να επενδύσουμε υπεύθυνα σε εφαρμογές τεχνητής νοημοσύνης για την άμυνα και την ασφάλεια, πάντα όμως σύμφωνα με το διεθνές δίκαιο και πάντοτε με δέσμευση για ανθρώπινη εποπτεία. Αυτό δεν είναι έκκληση για έναν νέο αγώνα εξοπλισμών, αλλά αναγνώριση του γεγονότος ότι η ειρήνη είναι δύσκολο να επιτευχθεί, είναι ακόμη πιο δύσκολο να διαφυλαχθεί και ότι το πιο δύσκολο απ’ όλα είναι να διατηρηθεί.\nΚυρίες και κύριοι, βρισκόμαστε σε ένα σημείο καμπής. Οι επιλογές που κάνουμε σχετικά με την τεχνητή νοημοσύνη δεν θα επαναπροσδιορίσουν μόνο την ισορροπία δυνάμεων, αλλά θα καθορίσουν και αν η τεχνολογία θα γίνει δύναμη για την πρόοδο της ανθρωπότητας ή μοχλός απειλής για τον άνθρωπο. Το ίδιο το Συμβούλιο Ασφαλείας πρέπει να σταθεί στο ύψος των περιστάσεων, όπως ανταποκρίθηκε κάποτε στις προκλήσεις των πυρηνικών όπλων και της διατήρησης της ειρήνης. Επομένως, πρέπει και τώρα να ανταποκριθεί για να διαχειριστεί την εποχή της τεχνητής νοημοσύνης.\nΗ Ελλάδα πιστεύει ότι τα Ηνωμένα Έθνη έχουν την ιστορική ευθύνη να χαράξουν μια πορεία όπου η καινοτομία ενισχύει την ειρήνη, η ευθύνη μετριάζει την ισχύ και η τεχνολογία εξυπηρετεί τις υψηλότερες επιδιώξεις της ανθρωπότητας. Ας φροντίσουμε ώστε η τεχνητή νοημοσύνη να μην γίνει πηγή αντιπαλότητας και διχασμού, αλλά ακρογωνιαίος λίθος για έναν πιο ασφαλή, πιο δίκαιο και πιο ειρηνικό κόσμο. Σας ευχαριστώ.",
        "Αριθμός Λέξεων": 753,
        "Αριθμός Χαρακτήρων": 5189
    },
    {
        "URL": "https://www.primeminister.gr/2025/09/25/37008",
        "title": "Πρόγραμμα του Πρωθυπουργού Κυριάκου Μητσοτάκη για αύριο και μεθαύριο, Πέμπτη 25 και Παρασκευή 26 Σεπτεμβρίου",
        "date": "25/09/2025",
        "organization": "PM_Μητσοτάκης",
        "Περιεχόμενο": "Ο Πρωθυπουργός Κυριάκος Μητσοτάκης, στο πλαίσιο της συμμετοχής του στις εργασίες της Εβδομάδας Υψηλού Επιπέδου της 80ής Γενικής Συνέλευσης των Ηνωμένων Εθνών, θα συναντηθεί την Πέμπτη με τον Πρίγκιπα Διάδοχο του Κουβέιτ, Σεΐχη Sabah Al-Khalid Al-Sabah, τον Υπουργό Βιομηχανίας και Προηγμένης Τεχνολογίας των Ηνωμένων Αραβικών Εμιράτων, Δρ. Sultan Al Jaber, τον Πρόεδρο του Παγκόσμιου Εβραϊκού Συμβουλίου (WJC) Ronald Lauder και με διεθνείς και αμερικανικές εβραϊκές οργανώσεις.\nΤην Παρασκευή, στις 8.15 (ώρα Νέας Υόρκης), ο Πρωθυπουργός θα παραχωρήσει συνέντευξη στην τηλεόραση του Bloomberg και στον John Micklethwait, αρχισυντάκτη του Bloomberg News.\nΣτις 11.00 ο Πρωθυπουργός θα συναντηθεί με τον Γενικό Γραμματέα των Ηνωμένων Εθνών António Guterres.\nΣτις 11.45 ο Πρωθυπουργός θα απευθύνει ομιλία στην 80ή Σύνοδο της Γενικής Συνέλευσης του ΟΗΕ.",
        "Αριθμός Λέξεων": 120,
        "Αριθμός Χαρακτήρων": 847
    },
    {
        "URL": "https://www.primeminister.gr/2025/09/25/37005",
        "title": "Ενημερωτικό σημείωμα για την συνάντηση του Πρωθυπουργού Κυριάκου Μητσοτάκη με τον μεταβατικό Πρόεδρο της Συρίας Ahmed Al Sharaa",
        "date": "25/09/2025",
        "organization": "PM_Μητσοτάκης",
        "Περιεχόμενο": "Ο Πρωθυπουργός Κυριάκος Μητσοτάκης συναντήθηκε στο περιθώριο της Γενικής Συνέλευσης του ΟΗΕ στη Νέα Υόρκη με τον μεταβατικό Πρόεδρο της Συρίας Ahmed Al Sharaa.\nΚατά τη διάρκεια της συνάντησης ο Πρωθυπουργός υπογράμμισε τη σημασία μιας συμπεριληπτικής πολιτικής διαδικασίας, η οποία θα προστατεύει τα δικαιώματα όλων των μειονοτήτων και έκανε ιδιαίτερη αναφορά στην ανάγκη προστασίας των χριστιανικών πληθυσμών, καθώς και στην ανάγκη σεβασμού του Διεθνούς Δικαίου.\nΟ Κυριάκος Μητσοτάκης υπογράμμισε την ετοιμότητα της Ελλάδας να στηρίξει την ανοικοδόμηση της Συρίας.",
        "Αριθμός Λέξεων": 79,
        "Αριθμός Χαρακτήρων": 565
    },
    {
        "URL": "https://www.primeminister.gr/2025/09/25/37002",
        "title": "Ενημερωτικό σημείωμα για τη συνάντηση του Πρωθυπουργού Κυριάκου Μητσοτάκη με τον Michael Kratsios",
        "date": "25/09/2025",
        "organization": "PM_Μητσοτάκης",
        "Περιεχόμενο": "Ο Πρωθυπουργός Κυριάκος Μητσοτάκης συναντήθηκε στο περιθώριο της Γενικής Συνέλευσης του ΟΗΕ στη Νέα Υόρκη με τον Βοηθό του Προέδρου των ΗΠΑ και Διευθυντή του Γραφείου Επιστήμης και Τεχνολογικής Πολιτικής του Λευκού Οίκου Michael Kratsios.\nΚατά τη διάρκεια της συνάντησης συζητήθηκε η ενίσχυση της συνεργασίας Ελλάδας- ΗΠΑ στον τομέα της τεχνολογίας και της Τεχνητής Νοημοσύνης.",
        "Αριθμός Λέξεων": 55,
        "Αριθμός Χαρακτήρων": 377
    },
    {
        "URL": "https://www.primeminister.gr/2025/09/25/36994",
        "title": "Χαιρετισμός του Πρωθυπουργού Κυριάκου Μητσοτάκη σε ομογενειακή εκδήλωση στο Union League Club στη Νέα Υόρκη",
        "date": "25/09/2025",
        "organization": "PM_Μητσοτάκης",
        "Περιεχόμενο": "Καλημέρα σας, καταρχάς. Με πολύ μεγάλη χαρά σας συναντώ ακόμα μια φορά. Είναι πραγματική τιμή που παρευρίσκομαι σε αυτή τη συνάντηση για ακόμη μια φορά. Φαίνεται ότι έχει γίνει παράδοση. Συγχαρητήρια σε όλους τους διοργανωτές. Το «όλοι μαζί» θα πρέπει να είναι το σύνθημα για το τι μπορεί να κάνει η χώρα και για τις σχέσεις μεταξύ της πατρίδας και αυτής της εκπληκτικής ελληνοαμερικανικής κοινότητας. Καθώς άκουγα τον John να διηγείται την ιστορία του Frank Sinatra, αναρωτιόμουν: μπορείς να με βοηθήσεις να φέρω τον Bruce Springsteen στην Ελλάδα; Προσπαθούμε να τον πείσουμε να έρθει για μια μεγάλη συναυλία.\nΗ άνθηση που βιώνει σήμερα η Αθήνα είναι ενδεικτική της προόδου που έχει σημειώσει η χώρα τα τελευταία χρόνια. Σήμερα το πρωί έλαβα μέρος σε εκδήλωση της «Wall Street Journal» και συζητούσα με την αρχισυντάκτρια για την πρόοδο που έχουμε σημειώσει. Παρατήρησα ότι ο τίτλος της εκδήλωσης στην πρόσκληση ήταν «Επέστρεψε η Ελλάδα;», υπήρχε ένα ερωτηματικό μετά από αυτές τις τρεις λέξεις. Της είπα ότι ίσως θα έπρεπε να ζητήσουμε από τους συμμετέχοντες να ψηφίσουν αν πρέπει να αφαιρεθεί αυτό το ερωτηματικό, επειδή η Ελλάδα «επέστρεψε» για τα καλά.\nΑυτό μας κάνει όλους να νιώθουμε πολύ περήφανοι. Επίσης, κάνει τη δουλειά μου πολύ πιο εύκολη, καθώς σχεδιάζουμε τα επόμενα βήματα σε αυτό το συναρπαστικό ταξίδι που μας οδήγησε από το χείλος της χρεοκοπίας σε μια από τις οικονομίες με τις καλύτερες επιδόσεις στην Ευρώπη. Πριν από δέκα χρόνια, η Γαλλία δανειζόταν με 1%, η Ελλάδα με 10%, και τώρα το κόστος δανεισμού της Ελλάδας είναι χαμηλότερο από το κόστος δανεισμού της Γαλλίας. Δεν νομίζω ότι πολλοί θα στοιχημάτιζαν ότι αυτό θα μπορούσε πραγματικά να συμβεί.\nΑλλά πιστεύω ότι αυτό αποδεικνύει την ανθεκτικότητα του ελληνικού λαού και τον αντίκτυπο που μπορούν να έχουν οι ορθές οικονομικές πολιτικές στην οικονομία μας. Τα θεμελιώδη οικονομικά μεγέθη μας παραμένουν εξαιρετικά ισχυρά. Η οικονομία μας αναπτύσσεται με ρυθμό υπερδιπλάσιο του μέσου όρου της ευρωζώνης. Συνεχίζουμε να προσελκύουμε σημαντικές ξένες άμεσες επενδύσεις. Κοιτούσα τα στοιχεία, τα τελευταία πέντε χρόνια έχουμε προσελκύσει ξένες άμεσες επενδύσεις ύψους άνω των 30 δισεκατομμυρίων ευρώ. Ο τουριστικός μας τομέας έχει εξαιρετική πορεία. Θα υποδεχθούμε περίπου 36 εκατομμύρια επισκέπτες. Φέτος θα είναι άλλη μια χρονιά που θα σπάσει τα ρεκόρ. Έχουμε κάνει «άνοιγμα» την αμερικανική αγορά. Έχουμε πάνω από 100 απευθείας πτήσεις προς το αεροδρόμιο της Αθήνας ανά εβδομάδα.\nΚαι βέβαια, αυτή η ιστορία επιτυχίας δεν αφορά μόνο τον τουρισμό, αφορά πολλά περισσότερα. Αφορά τις ανανεώσιμες πηγές ενέργειας. Αφορά τα logistics, τις υπηρεσίες υποδομής, την Ελλάδα που γίνεται κόμβος υγειονομικής φροντίδας για την περιοχή, την Ελλάδα που γίνεται εκπαιδευτικό κέντρο για την περιοχή.\nΕίμαι πολύ περήφανος που επιτέλους καταφέραμε να εφαρμόσουμε μια μεταρρύθμιση η οποία με ενδιέφερε πάρα πολύ. Για πρώτη φορά, από τον Οκτώβριο θα λειτουργούν στην Ελλάδα μη κερδοσκοπικά μη κρατικά πανεπιστήμια, τα οποία θα προσελκύουν φοιτητές από το εξωτερικό. Ταυτόχρονα, τα δημόσια πανεπιστήμιά μας κάνουν «άνοιγμα» στον έξω κόσμο και ειδικότερα στις Ηνωμένες Πολιτείες, μέσω εξαιρετικών συνεργασιών, προσφέροντας έτσι καλύτερες ευκαιρίες στη νέα γενιά.\nΚαι βέβαια, ταυτόχρονα, κάτι που πολλοί από εσάς ίσως δεν περιμένατε, αρχίζουμε να βλέπουμε την εμφάνιση ενός ταχύτατα αναπτυσσόμενου τεχνολογικού τομέα στην Ελλάδα, με εκατοντάδες νεοφυείς επιχειρήσεις που επενδύουν σε τεχνολογίες αιχμής στην τεχνητή νοημοσύνη, φέρνοντας πίσω Έλληνες από το εξωτερικό, φέρνοντας πίσω Έλληνες από τις Ηνωμένες Πολιτείες στην Ελλάδα.\nΓια πρώτη φορά τα τελευταία χρόνια παρατηρήσαμε μια αντιστροφή σε αυτό που αποκαλούσαμε «πρόβλημα brain drain»: είχαμε περισσότερους Έλληνες που επέστρεψαν στην Ελλάδα από ό,τι Έλληνες που έφυγαν από τη χώρα. Αυτό είναι κάτι που μας κάνει εξαιρετικά περήφανους, γιατί γνωρίζω ότι για κάθε Έλληνα ή Ελληνοαμερικανό που ζει στις Ηνωμένες Πολιτείες, η απόφαση να έρθει ή να επιστρέψει στην Ελλάδα δεν είναι εύκολη. Δεν έχει να κάνει μόνο με μια καλή δουλειά ή την υποστήριξη της οικογένειας. Έχει να κάνει με το αν κάποιος πιστεύει πραγματικά στις δυνατότητες της χώρας σε μακροπρόθεσμο ορίζοντα. Φαίνεται ότι οι άνθρωποι που επιστρέφουν πιστεύουν πραγματικά σε αυτές τις δυνατότητες.\nΘέλω να σας ενημερώσω για ένα σημαντικό γεγονός που θα πραγματοποιηθεί εδώ, στη Νέα Υόρκη, το πρώτο Σαββατοκύριακο του Δεκεμβρίου. Σημειώστε το στο ημερολόγιό σας. Νομίζω ότι είναι στις 7 Δεκεμβρίου όταν το Υπουργείο Εργασίας θα έρθει στη Νέα Υόρκη με 50 από τους κορυφαίους εργοδότες μας για να πραγματοποιήσει μια ανοιχτή εκδήλωση και να αναζητήσει ταλέντα εδώ στις Ηνωμένες Πολιτείες. Το έχουμε κάνει σε πολλές άλλες ευρωπαϊκές πόλεις. Έχει σημειώσει απίστευτη επιτυχία. Είναι ένας εξαιρετικός τρόπος, μέσω αυτών των εκδηλώσεων για την εύρεση εργασίας, να φέρουμε σε επαφή εργοδότες με άτομα που ενδιαφέρονται να επιστρέψουν στην Ελλάδα. Όσοι από εσάς ενδιαφέρεστε, φροντίστε να είστε μαζί μας στις 7 Δεκεμβρίου.\nΒέβαια, αυτή η ιστορία επιτυχίας δεν αφορά μόνο την οικονομία. Αφορά επίσης την θέση της Ελλάδας ως πυλώνα περιφερειακής σταθερότητας στην αρκετά ταραχώδη περιοχή της Ανατολικής Μεσογείου. Θυμάμαι ότι πέρυσι είχα δηλώσει ότι οι σχέσεις με τις ΗΠΑ είχαν φτάσει στο καλύτερο σημείο όλων των εποχών. Σήμερα, είμαι ευτυχής να πω ότι αυτή η δυναμική συνεχίζεται. Μόνο τον τελευταίο χρόνο, είδαμε μια σημαντική εμβάθυνση της συνεργασίας σε πολλούς τομείς: άμυνα, νέες τεχνολογίες, εκπαίδευση, ενέργεια.\nΕπιτρέψτε μου να μιλήσω λίγο περισσότερο για την ενέργεια. Είχαμε τη χαρά να υποδεχθούμε στην Ελλαδα τον Υπουργό Εσωτερικών, ο οποίος εποπτεύει το συνολικό ενεργειακό χαρτοφυλάκιο. Ήρθε πριν δύο εβδομάδες. Εντυπωσιάστηκε από τον βαθμό της συνεργασίας που έχουμε αναπτύξει όσον αφορά στην ενέργεια. Ήταν ιδιαίτερα χαρούμενος που πριν λίγες ημέρες η Chevron -μετά και την ExxonMobil- κατέθεσε επίσημη προσφορά για να κάνει έρευνες για υποθαλάσσια κοιτάσματα νότια της Κρήτης. Πρόκειται για κίνηση που επιβεβαιώνει τα κυριαρχικά δικαιώματά μας και επίσης επαναβεβαιώνει την εμπιστοσύνη των διεθνών επενδυτών στις προοπτικές της χώρας μας.\nΚοιτάζοντας τις Ηνωμένες Πολιτείες, βλέπετε ότι ενδιαφέρονται ιδιαίτερα για την εξαγωγή υγροποιημένου φυσικού αερίου (LNG). Η Ελλάδα αποτελεί σημείο εισόδου, όχι μόνο για την ελληνική αγορά αλλά για ολόκληρη την περιοχή. Φυσικά, προσθέστε στην εξίσωση το γεγονός ότι Έλληνες πλοιοκτήτες ελέγχουν λίγο περισσότερο από το ένα τέταρτο του παγκόσμιου στόλου για το LNG. Κατανοείτε τις βαθιές συνέργειες των δύο χωρών μας σε ό,τι αφορά την ενεργειακή συνεργασία.\nΠριν από έξι χρόνια, όταν αναλάβαμε τη διακυβέρνηση, η Ελλάδα ήταν μια μικρή αχνή κουκίδα στην ενεργειακή αγορά της Ευρώπης. Εισάγαμε αρκετό φυσικό αέριο για να καλύψουμε τις δικές μας ανάγκες, περίπου 6 δισεκατομμύρια κυβικά μέτρα. Σήμερα, 17 δισεκατομμύρια κυβικά μέτρα -υγροποιημένου φυσικού αερίου και μέσω αγωγών, κυρίως από το Αζερμπαϊτζάν- διέρχονται από την Ελλάδα, καθώς είμαστε πάροχος ενεργειακής ασφάλειας για τα Βαλκάνια. Και το αέριο που εισέρχεται στο σύστημά μας μέσω της Αλεξανδρούπολης μεταφέρεται ως την Ουκρανία. Καταλαβαίνετε επίσης την τεράστια δυναμική της Ελλάδας στο να διαδραματίσει έναν ρόλο που εκτείνεται πολύ πέρα από τα σύνορά μας.\nΚαι βέβαια, άκουσα τον John με πάθος να υπερασπίζεται την ασφάλεια της Ελλάδας σε αυτή την πολύ προβληματική και ταραχώδη περιοχή. Και θέλω όλοι να είστε σίγουροι ότι η πρώτη μου προτεραιότητα ως εκλεγμένου ηγέτη αυτής της σπουδαίας χώρας είναι να διασφαλίσω την ασφάλεια της χώρας και των πολιτών μας, και επιτυγχάνουμε σε αυτό το μέτωπο.\nΌταν ο Πρόεδρος Trump μίλησε πρώτα -ήταν το 2017- για την ανάγκη οι Ευρωπαίοι να αναλάβουμε μεγαλύτερο μέρος της ευθύνης για τη δική μας ασφάλεια, εμείς πάντοτε αποδίδαμε πολύ μεγάλη σημασία σε αυτή την προτεραιότητα. Δαπανούμε ήδη άνω του 3% του ΑΕΠ για την άμυνα. Κατανοούμε ότι είναι ένα αναγκαίο τίμημα για να διασφαλίσουμε ότι θα μπορούμε πάντοτε να υπερασπιζόμαστε την κυριαρχία και τα κυριαρχικά δικαιώματά μας.\nΌταν εξετάζουμε την οικονομική επίδοση της Ελλάδας, μιας χώρας που παράγει πρωτογενή πλεονάσματα, τώρα που μιλάμε, στις δαπάνες μας περιλαμβάνονται και οι σημαντικά υψηλότερες δαπάνες για την άμυνα. Αν δούμε πού βρισκόταν η Ελλάδα πριν από έξι χρόνια και πού βρίσκεται σήμερα, διαπιστώνουμε ότι έχουμε αναβαθμίσει σημαντικά τις αμυντικές μας δυνατότητες. Θα προμηθευτούμε αεροσκάφη F-35 από τις Ηνωμένες Πολιτείες, τα οποία πρόκειται να παραδοθούν πριν από το τέλος της δεκαετίας. Το επόμενο έτος θα είναι εξαιρετικά σημαντικό για το Πολεμικό Ναυτικό μας. Θα προμηθευτούμε τέσσερις υπερσύγχρονες γαλλικές φρεγάτες. Η πρώτη από αυτές, ονομάζεται «Κίμων», πρόκειται να φτάσει στην Ελλάδα πριν από το τέλος του έτους. Αναβαθμίζουμε τα αεροσκάφη F-16 μας. Θα δαπανήσουμε περισσότερα από 28 δισεκατομμύρια ευρώ για την άμυνα κατά την επόμενη δεκαετία.\nΌπως είπα και προηγουμένως, είναι μια σημαντική αλλά αναγκαία επένδυση. Μία επένδυση η οποία προσδοκώ ότι θα δημιουργήσει μεγαλύτερη δυναμική στην ελληνική αμυντική βιομηχανία. Υπάρχουν σημαντικές δυνατότητες για συνεργασίες μεταξύ ελληνικών και αμερικανικών εταιρειών στον τομέα της άμυνας. Καθώς το τοπίο του πολέμου αλλάζει και καθώς αφομοιώνουμε τα διδάγματα από τη σύγκρουση στην Ουκρανία, κατανοούμε ότι πρέπει να γίνουμε πιο ευέλικτοι και να εστιάσουμε τόσο στο software όσο και στον εξοπλισμό. Δόξα τω Θεώ, όμως, διαθέτουμε τόσο τους συνεργάτες όσο και το ταλέντο ανθρώπινο δυναμικό για να διασφαλίσουμε ότι αυτό θα συμβεί.\nΕπιτρέψτε μου, λοιπόν, να κλείσω λέγοντας ότι όλα αυτά, όλα όσα έχουμε επιτύχει, δεν θα ήταν εφικτά χωρίς την πολιτική σταθερότητα που έχουμε σήμερα στην Ελλάδα. Αν κοιτάξετε τι συμβαίνει σε πολλές άλλες ευρωπαϊκές χώρες, θα δείτε αδύναμες κυβερνήσεις συνασπισμού που εμπλέκονται σε συνεχείς διαπραγματεύσεις μεταξύ εταίρων, ανίκανες να λάβουν αποφάσεις. Ο ελληνικός λαός μάς εμπιστεύτηκε το 2023 και μας εξέλεξε με απόλυτη πλειοψηφία. Είναι υποχρέωσή μου, Σεβασμιώτατε, να τιμήσω αυτή την εμπιστοσύνη και να υλοποιήσω όσα υποσχεθήκαμε στον λαό. Αυτό μας δίνει ένα σημαντικό συγκριτικό πλεονέκτημα σε σχέση με άλλες χώρες.\nΗ Ελλάδα είναι σήμερα μια χώρα που έχει μεγαλύτερο εκτόπισμα από τα τυπικά χαρακτηριστικά της. Διαδραματίζουμε ενεργό ρόλο στην Ευρώπη. Θεωρούμε την Ευρώπη ως την οικογένειά μας, αλλά και ως έναν υπερεθνικό θεσμό που χρειάζεται σημαντικές αλλαγές και εκσυγχρονισμό. Προωθούμε αυτές τις αλλαγές με όλες μας τις δυνάμεις. Ωστόσο, σε ό,τι κάνουμε έχουμε πάντα επίγνωση του γεγονότος ότι υπάρχει άλλη μια Ελλάδα εκτός των συνόρων της χώρας μας.\nΓια πρώτη φορά αισθάνομαι ότι οι δεσμοί μεταξύ της ελληνικής διασποράς, όχι μόνο της ελληνοαμερικανικής κοινότητας, αλλά των Ελλήνων σε όλο τον κόσμο, γίνονται σιγά-σιγά αλλά σταθερά ισχυρότεροι, καθώς επενδύουμε στις διπλωματικές μας υπηρεσίες. Επιτρέψτε μου να τονίσω και πάλι το εξαιρετικό έργο που επιτελούν οι διπλωμάτες μας εδώ, στις Ηνωμένες Πολιτείες.\nΑνοίγω μια παρένθεση: αυξάνουμε τον προϋπολογισμό του Υπουργείου Εξωτερικών κατά 25 εκατομμύρια. Θα είναι η πρώτη σημαντική αύξηση, την οποία οι διπλωμάτες μας θα δουν το επόμενο έτος. Διότι δεν είναι εύκολο να στέλνεις κάποιον σε ακριβές πόλεις και να του ζητάς να κάνει μια δύσκολη δουλειά. Πρέπει να διασφαλίσουμε ότι αυτοί οι άνθρωποι αμείβονται καλά και ότι η δουλειά συνεχίζει να είναι ελκυστική, ώστε να μπορούμε να προσελκύουμε, ως χώρα, τους καλύτερους και τους ικανότερους.\nΘα το επαναλάβω, αυτή η συγκέντρωση είναι μια ευκαιρία να αξιολογήσουμε την πρόοδο που έχουμε σημειώσει, να επιβεβαιώσουμε τους δεσμούς και τις δεσμεύσεις μεταξύ της μητέρας πατρίδας, μεταξύ της Ελλάδας και αυτής της εκπληκτικής ελληνικής διασποράς στην Αμερική. Αλλά είναι και μια ευκαιρία -και θα ήθελα να κλείσω με αυτό, πριν δώσω ξανά τον λόγο στον Mike για τον συντονισμό της τελετής- να τιμήσουμε διακεκριμένους Έλληνες και Ελληνοαμερικανούς που, στην προσωπική τους πορεία, πάντα κράτησαν την Ελλάδα στην καρδιά τους.\nΈνας από αυτούς, δυστυχώς, δεν είναι σήμερα μαζί μας, αλλά η οικογένειά του θα λάβει αυτή την τιμητική διάκριση. Τις απονέμω εκ μέρους του Προέδρου της Δημοκρατίας. Θεωρώ όμως υποχρέωσή μου να αφιερώνω πάντα χρόνο ώστε να χαιρετίσω και να τιμήσω όσους έχουν συμβάλει όχι μόνο στην ενίσχυση των δεσμών μας, αλλά και όσους έχουν πάντα την Ελλάδα στην καρδιά τους και μας έχουν στηρίξει σε δύσκολες στιγμές.\nΣας ευχαριστώ πολύ, και πάλι, για την παρουσία σας. Προσβλέπω στην εκδήλωση αυτή και του χρόνου. Σας ευχαριστώ πολύ.",
        "Αριθμός Λέξεων": 1883,
        "Αριθμός Χαρακτήρων": 12429
    },
    {
        "URL": "https://www.primeminister.gr/2012/06/21/9501",
        "title": "Τοποθέτηση του Πρωθυπουργού Αντώνη Σαμαρά, στο πρώτο Υπουργικό Συμβούλιο.",
        "date": "21/06/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ",
        "Αριθμός Λέξεων": 3,
        "Αριθμός Χαρακτήρων": 26
    },
    {
        "URL": "https://www.primeminister.gr/2012/06/25/9515",
        "title": "Αποδοχή παραίτησης του κ. Βασίλη Ράπανου.",
        "date": "25/06/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 25 Ιουνίου 2012\nΟ Πρωθυπουργός έκανε αποδεκτή την παραίτηση του κ. Βασίλη Ράπανου για λόγους υγείας. Επισυνάπτεται η επιστολή παραίτησης του.\nΣτην επιστολή του προς τον κ. Βασίλη Ράπανο ο Πρωθυπουργός κ. Αντώνης Σαμαράς αναφέρει τα εξής:\nΚύριο Βασίλη Ράπανο\nΠρόεδρο της Εθνικής Τράπεζας της Ελλάδος\nΑγαπητέ κύριε Πρόεδρε,\nΘέλω πριν απ’ όλα να σου ευχηθώ περαστικά για το πρόβλημα της υγείας σου. Σε ευχαριστώ για την προθυμία με την οποία αποδέχθηκες το ρόλο που σου ανέθεσα, και εύχομαι να ανακτήσεις σύντομα τις δυνάμεις σου και να προσφέρεις στην εθνική προσπάθεια.\nΞέρω ότι μπορούμε να υπολογίζουμε στις πολύτιμες υπηρεσίες σου και σε ευχαριστώ που, παρά την περιπέτεια σου, δηλώνεις «παρών».\nΚαι πάλι με τις καλύτερες ευχές μου και τις ευχαριστίες μου.\nΟ Πρωθυπουργός\nΑντώνης Σαμαράς.",
        "Αριθμός Λέξεων": 129,
        "Αριθμός Χαρακτήρων": 823
    },
    {
        "URL": "https://www.primeminister.gr/2012/06/25/9509",
        "title": "Εκπροσώπηση στη Σύνοδο Κορυφής στις 28 – 29 Ιουνίου 2012 στις Βρυξέλλες",
        "date": "25/06/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 25 Ιουνίου 2012\nΣτη Σύνοδο Κορυφής στις 28 – 29 Ιουνίου 2012 στις Βρυξέλλες, της Ελληνικής Αντιπροσωπείας θα ηγηθεί ο Πρόεδρος της Δημοκρατίας,κ. Κάρολος Παπούλιας, σύμφωνα με τους κανόνες της Ευρωπαϊκής Ένωσης.\nΟ Πρωθυπουργός, κ. Αντώνης Σαμαράς, στο πλαίσιο της προετοιμασίας της Συνόδου θα έχει τηλεφωνικές επαφές με ομολόγους του.",
        "Αριθμός Λέξεων": 54,
        "Αριθμός Χαρακτήρων": 368
    },
    {
        "URL": "https://www.primeminister.gr/2012/06/25/9497",
        "title": "Προετοιμασία της Ελληνικής Αντιπροσωπείας στην Ευρωπαϊκή Σύνοδο Κορυφής, που θα πραγματοποιηθεί 28 και 29 Ιουνίου, στις Βρυξέλλες.",
        "date": "25/06/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 25 Ιουνίου 2012\nΠραγματοποιήθηκε σήμερα σύσκεψη στο υπουργείο Εξωτερικών, υπό τον υπουργό κ. Δημήτρη Αβραμόπουλο, με τη συμμετοχή του υπουργού Οικονομικών κ. Γιώργου Ζανιά, του υπουργού Ανάπτυξης κ. Κωστή Χατζηδάκη, του Αναπληρωτή υπουργού Οικονομικών κ. Χρήστο Σταϊκούρα, του υφυπουργού Ανάπτυξης κ. Νότη Μηταράκη, του βουλευτή Επικρατείας κ. Χρύσανθου Λαζαρίδη και του Κυβερνητικού Εκπροσώπου κ. Σίμου Κεδίκογλου, με σκοπό την προετοιμασία της Ελληνικής Αντιπροσωπείας στην Ευρωπαϊκή Σύνοδο Κορυφής, που θα πραγματοποιηθεί 28 και 29 Ιουνίου, στις Βρυξέλλες.",
        "Αριθμός Λέξεων": 80,
        "Αριθμός Χαρακτήρων": 593
    },
    {
        "URL": "https://www.primeminister.gr/2012/06/26/9520",
        "title": "Αποδοχή παράιτησης κ. Γιώργου Βερνίκου.",
        "date": "26/06/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 26 Ιουνίου 2012\nO Πρωθυπουργός κ. Αντώνης Σαμαράς έκανε δεκτή την παραίτηση του υφυπουργού Ναυτιλίας κ. Γιώργου Βερνίκου.",
        "Αριθμός Λέξεων": 22,
        "Αριθμός Χαρακτήρων": 155
    },
    {
        "URL": "https://www.primeminister.gr/2012/06/26/9517",
        "title": "Ορισμός Υπουργού Οικονομικών.",
        "date": "26/06/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 26 Ιουνίου 2012\nΜε απόφαση του Πρωθυπουργού κ. Αντώνη Σαμαρά ,υπουργός Οικονομικών ορίζεται ο καθηγητής Οικονομικών του Πανεπιστημίου Αθηνών και Γενικός Διευθυντής του ΙΟΒΕ, κ. Ιωάννης Στουρνάρας.",
        "Αριθμός Λέξεων": 31,
        "Αριθμός Χαρακτήρων": 230
    },
    {
        "URL": "https://www.primeminister.gr/2012/07/03/9534",
        "title": "Κατάργηση όλων των αμειβομένων επιτροπών των υπουργείων καθώς και των Ειδικών Γραμματείών.",
        "date": "03/07/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 3 Ιουλίου 2012\nΜε εντολή του Πρωθυπουργού, Αντώνη Σαμαρά, προς τους Υπουργούς, καταργούνται όλες οι αμειβόμενες Επιτροπές των υπουργείων καθώς και οι Ειδικές Γραμματείες.\nΗ ανασυγκρότηση των όποιων Γραμματειών και Επιτροπών στα υπουργεία θα γίνει  πλέον από μηδενική βάση.\nΗ απόφαση αυτή δεν ισχύει για Ειδικές Γραμματείες που δεν μπορούν να διακόψουν την λειτουργία τους, όπως  το ΣΔΟΕ.\nΜε αυτόν τον τρόπο, εξοικονομείται σημαντικό ποσό υπέρ των φορολογουμένων και μπαίνει τάξη στον κρατικό μηχανισμό.",
        "Αριθμός Λέξεων": 78,
        "Αριθμός Χαρακτήρων": 536
    },
    {
        "URL": "https://www.primeminister.gr/2012/07/03/9530",
        "title": "Συνάντηση στο Μέγαρο Μαξίμου τους επικεφαλής της τρόικας",
        "date": "03/07/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 3 Ιουλίου 2012\nΤην Πέμπτη 5 Ιουλίου στις 13:00 ο Πρωθυπουργός Αντώνης Σαμαράς θα δεχθεί στο Μέγαρο Μαξίμου τους επικεφαλής της τρόικας μαζί με τον Υπουργό Οικονομικών Γ. Στουρνάρα.\nΝωρίτερα στις 11:00 θα πραγματοποιηθεί συνάντηση του Υπουργού Οικονομικών με την τρόικα.",
        "Αριθμός Λέξεων": 45,
        "Αριθμός Χαρακτήρων": 303
    },
    {
        "URL": "https://www.primeminister.gr/2012/07/03/9527",
        "title": "Ορκομωσία βουλευτών και ανάγνωση προγραμματικών δηλώσεων",
        "date": "03/07/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 3 Ιουλίου 2012\nΤην Παρασκευή 6 Ιουλίου στις 18:30 θα γίνει η ορκωμοσία των βουλευτών, που δεν είχαν ορκιστεί, και στη συνέχεια ο Πρωθυπουργός Αντώνης Σαμαράς θα αναγνώσει τις προγραμματικές δηλώσεις της κυβέρνησης.",
        "Αριθμός Λέξεων": 37,
        "Αριθμός Χαρακτήρων": 248
    },
    {
        "URL": "https://www.primeminister.gr/2012/07/05/9539",
        "title": "Συνάντηση με τους εκπροσώπους της τρόικα",
        "date": "05/07/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 5 Ιουλίου 2012\nO Πρωθυπουργός Αντώνης Σαμαράς, κατά τη συνάντηση με τους εκπροσώπους της τρόικα, επανέλαβε τις βασικές θέσεις του για το μέλλον της ελληνικής οικονομίας, όπως αυτές προσδιορίζονται, από την επιστολή του στους ηγέτες της Ευρωζώνης, κατά την πρόσφατη Σύνοδο Κορυφής.\nΟ Πρωθυπουργός υπογράμμισε επίσης ότι η ελληνική κυβέρνηση είναι αποφασισμένη να προχωρήσει πιο αποτελεσματικά στη δημοσιονομική προσαρμογή, να επιταχύνει τις διαρθρωτικές αλλαγές, ώστε να ανακάμψει η οικονομία, να δημιουργηθούν θέσεις απασχόλησης και να διασφαλιστεί η κοινωνική συνοχή.",
        "Αριθμός Λέξεων": 83,
        "Αριθμός Χαρακτήρων": 602
    },
    {
        "URL": "https://www.primeminister.gr/2012/07/06/9541",
        "title": "Ομιλία Πρωθυπουργού, Αντώνη Σαμαρά, Στις Προγραμματικές δηλώσεις της Νέας Κυβέρνησης",
        "date": "06/07/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 6 Ιουλίου 2012\nΟμιλία Πρωθυπουργού, Αντώνη Σαμαρά,\nΣτις Προγραμματικές δηλώσεις της Νέας Κυβέρνησης\nΚυρίες και κύριοι συνάδελφοι,\nΘα σας μιλήσω χωρίς περιστροφές. Χωρίς γενικολογίες που καλύπτουν τα πάντα, αλλά δεν λένε τίποτε… Χωρίς εύκολες υποσχέσεις και ακόμα ευκολότερες υπεκφυγές, που συνηθίζονται σε αυτές τις περιπτώσεις… Ο λαός έχει ανάγκη σήμερα από τέσσερα πράγματα: Από αλήθεια. Από Προοπτική. Από Ελπίδα. Κι από κουράγιο. Από ολόκληρη την αλήθεια, όχι από «μισές αλήθειες»… Από χειροπιαστή προοπτική, όχι από λαϊκίστικες χίμαιρες. Από ρεαλιστική Ελπίδα, όχι από ψεύτικα συνθήματα. Κι από το κουράγιο που μπορεί να εμπνεύσεις μόνο αν δείξεις ότι έχεις πρόθεση να «σπάσεις αυγά».\nΚαι μπορεί να αντλήσει κουράγιο αυτός που σ’ ακούει, μόνο αν πιστέψει στη δική σου ειλικρίνεια και στις δικές του δυνάμεις. Με δύο λόγια, η Ελλάδα βρίσκεται, ναι, σε δύσκολη θέση.\nΌμως, αυτή η κυβέρνηση είναι αποφασισμένη να πει την αλήθεια, να δείξει αποφασιστικότητα και να εμπνεύσει στο λαό εμπιστοσύνη και αυτοπεποίθηση.\nΗ Ελλάδα μπορεί να επιτύχει! Κι εμείς είμαστε έτοιμοι να δώσουμε όλες τις μάχες που θα βγάλουν τη χώρα από την κρίση.\nΗ πρώτη μάχη που πρέπει να δώσει αυτή η κυβέρνηση είναι η μάχη του προφανούς, του αυτονόητου. Γιατί, επί χρόνια πολλά, αυτό που παντού αλλού θεωρούσαν «προφανές», εδώ δεν ήταν καν ορατό… Τώρα πρέπει να ανοίξουμε τα μάτια μας και να δούμε το προφανές!\nΚι ακόμα περισσότερο, πρέπει να δούμε πέρα από το προφανές. Γιατί μόνο έτσι θα χαράξουμε πορεία, ώστε να βγούμε από την κρίση.\nΚι ακόμα περισσότερο, να πούμε όλη την αλήθεια στον κόσμο.\nΚι ακόμα περισσότερο, να τολμήσουμε όλα εκείνα που πρέπει να γίνουν. Για να βγει η χώρα από το τέλμα.\nΓια να κερδίσουμε ως πολιτική ηγεσία ξανά την εμπιστοσύνη του λαού. Για να κερδίσουμε ως χώρα ξανά την αξιοπιστία μας.\nΚαι πως θα τα επιτύχουμε αυτά; Με όπλο μας την αποφασιστικότητα. Και με στήριγμα την ενότητα του Ελληνικού λαού.\nΣήμερα, η ενότητα αυτή δεν είναι μια γενικόλογη ευχή. Είναι μια χειροπιαστή πραγματικότητα. Και το κυριότερο: Εκφράζεται από την κυβέρνηση εθνικής συνεννόησης και εθνικής ευθύνης. Που την πετύχαμε με εντολή του ελληνικού λαού…\nΘέλω, λοιπόν, πριν απ’ ο,τιδήποτε άλλο, να χαιρετίσω το σχηματισμό της νέας Κυβέρνησης, που τη στηρίζουν τρία κόμματα, διαφορετικής ιδεολογικής προέλευσης. Και να χαιρετίσω και την αποφασιστικότητα και το θάρρος των αρχηγών του ΠΑΣΟΚ και της  ΔΗΜΑΡ.\nΜιας κυβέρνησης – το τονίζει αυτό η διακήρυξή της, και το υπογραμμίζω εγώ από τη θέση αυτή – με πλήρεις αρμοδιότητες και χρονικό ορίζοντα τετραετίας.\nΜιας κυβέρνησης που οφείλει από την πρώτη στιγμή να πει αλήθειες. Όπως είναι αλήθεια, ότι για μιαν ακόμα φορά, το πρόγραμμα δημοσιονομικής προσαρμογής έχει, πράγματι, ξεφύγει από τους στόχους του…\nΜιας κυβέρνησης με στόχο να βγάλει τη χώρα από την κρίση, να διορθώσει τα λάθη που έγιναν, να καλύψει το χαμένο χρόνο. Να αλλάξει ό,τι μπορεί και πρέπει να αλλάξει, να εφαρμόσει εκείνα που πρέπει να εφαρμοστούν και να ανοίξει το δρόμο της Ανάπτυξης, ώστε η χώρα να μη χρειάζεται πια Μνημόνια.\nΜιας Κυβέρνησης με στόχο να διασφαλίσει τη θέση της Ελλάδας στην Ευρώπη και την ευρωζώνη, θέση που κάποιοι από το εξωτερικό υπονομεύουν και κάποιοι μέσα στην Ελλάδα ανεύθυνα αποδυναμώνουν.\nΞέρουμε ότι δεν θα είναι όλα εύκολα. Αλλά αυτή τη φορά, έχουμε το όπλο της ενότητας του ελληνικού λαού. Και γι’ αυτό μπορούμε να είμαστε αισιόδοξοι.\nΑισιόδοξος, άλλωστε, είναι αυτός που βλέπει μια ευκαιρία σε κάθε αναποδιά που του τυχαίνει. Ενώ απαισιόδοξος είναι εκείνος  που βλέπει μια αναποδιά, σε κάθε ευκαιρία που του παρουσιάζεται.\nΚυρίες και κύριοι συνάδελφοι,\nΘέλω ακόμα, από τη θέση αυτή, να ευχαριστήσω όλους εσάς, τους βουλευτές του Ελληνικού Κοινοβουλίου – από τους πολιτικούς αρχηγούς μέχρι τους απλούς συναδέλφους – απ’ όλες τις πτέρυγες της Βουλής, που μου συμπαρασταθήκατε για την πρόσφατη περιπέτειά μου.\nΧρειάζεται βέβαια ακόμα κάποια προσοχή – αλλά πολύ σύντομα, θα έχω ξεπεράσει πλήρως το πρόβλημα.\nΚαι μια – κάπως πιο προσωπική – εξομολόγηση: Τις προηγούμενες μέρες, όταν το πρόβλημα με την όρασή μου με ταλαιπωρούσε ακόμα, μου δόθηκε η ευκαιρία να σκεφτώ ότι δεν βλέπουμε μόνο με τα μάτια.\nΒλέπουμε πιο μακριά και πιο καθαρά με το μυαλό και την καρδιά.\nΒλέπουμε πιο μακριά με το μυαλό, αν αναλογιστούμε ότι η Ελλάδα βρέθηκε, κατά το παρελθόν σε δοκιμασίες πολύ πιο σκληρές από τις τωρινές. Και τις ξεπέρασε. Αυτό θα συμβεί και τώρα. Μην έχετε καμία αμφιβολία.\nΚι ακόμα βλέπουμε πιο καθαρά με την καρδιά. Αν σκεφτούμε, ότι το πρόβλημά μας δεν είναι μόνο κάποιες μεταρρυθμίσεις, που αναμφίβολα πρέπει να εφαρμόσουμε, ούτε μόνο κάποιοι δημοσιονομικοί στόχοι, που αναμφίβολα πρέπει να πιάσουμε.\nΕίναι όλα αυτά, ασφαλώς. Αλλά πέρα από τους γκρίζους αριθμούς και τους απρόσωπους δείκτες, είναι και οι άνθρωποι και η κοινωνία. Αυτούς υπηρετούμε εδώ. Κι αυτούς πρέπει να σκεπτόμαστε νύχτα μέρα… Αυτοί είναι το αδιάκοπο κριτήριό μας, για κάθε μας πράξη.\nΔεν μπορούν Έλληνες πολίτες, που μέχρι χθες είχαν σπιτικό, να είναι σήμερα άστεγοι, για λόγους που δεν ευθύνονται οι ίδιοι. Να τρέφονται από συσσίτια, να κοιμούνται στους δρόμους, ή να αναζητούν τροφή στους κάδους απορριμμάτων.\nΔεν μπορεί να πολλαπλασιάζονται οι αυτοκτονίες συμπολιτών μας που δεν αντέχουν την απότομη κατάρρευση του βιοτικού επιπέδου και της αξιοπρέπειάς τους. Αυτά όλα συμβαίνουν γύρω μας. Δεν μπορούμε να τα αποσιωπούμε.\nΔεν μπορεί στη σημερινή Ελλάδα οι συμπολίτες μας να μη νιώθουν ασφαλείς. Να ζουν με το φόβο της εγκληματικότητας που έχει γίνει πια ανεξέλεγκτη. Και για την έξαρση της οποίας, φταίει πρωτίστως ένα σύστημα τυφλό. Που δεν ήθελε να δει το πρόβλημα γύρω του. Κι έκανε ό,τι μπορούσε να το τροφοδοτεί, αντί να κάνει ό,τι μπορεί να το αναχαιτίσει.\nΑυτή η κυβέρνηση – και νομίζω τώρα ότι μιλάω εξ ονόματος όλων των πολιτικών δυνάμεων που συμμετέχουν κι όλων των βουλευτών που τη στηρίζουν – δεν έχει πρόβλημα από παρωπίδες, ιδεολογικές ή κομματικές. Θα πει την αλήθεια. Και θα τολμήσει το σωστό.\nΌσα αναφέρει το πρόγραμμα σύγκλισης των τριών κομμάτων, της Νέας Δημοκρατίας, του ΠΑΣΟΚ και της ΔΗΜΑΡ, ισχύουν απολύτως και δεν θα τα επαναλάβω. Είναι η πυξίδα των προγραμματικών δηλώσεων. Κι αποτελούν δεσμεύσεις σε βάθος τετραετίας…\nΤο τι θα κάνουμε αναλυτικά θα το πουν οι υπουργοί στις ομιλίες τους. Εγώ θα σας μιλήσω για τις γενικές κατευθύνσεις. Και θα σταθώ στα πολύ άμεσα, σε αυτά που θα δώσουμε άμεση προτεραιότητα. Γιατί κάθε μεγάλη πορεία αρχίζει με τα πρώτα αποφασιστικά βήματα. Γι’ αυτά θα σας μιλήσω σήμερα…\nΚυρίες και κύριοι συνάδελφοι,\nΚύρια επιδίωξή μας να συγκρατήσουμε και να αντιστρέψουμε την ύφεση που παραλύει την οικονομία και γονατίζει την Ελλάδα.\nΣήμερα εγκαινιάζουμε μια νέα πολιτική, μια πιο επιθετική προσέγγιση. Δεν  επαιτούμε βοήθεια, δεν εκλιπαρούμε για ελαφρύνσεις…\nΕίμαστε αποφασισμένοι να κάνουμε μια σειρά από μεγάλες διαρθρωτικές και μεταρρυθμιστικές τομές, όχι γιατί μας τις ζητά η δανειακή σύμβαση, αλλά γιατί πρέπει να τις κάνουμε. Μερικές, μάλιστα, απ’ αυτές έπρεπε να είχαν γίνει από χρόνια. Κι αν είχαν γίνει, ίσως δεν θα φτάναμε ποτέ σε αυτή την κατάσταση.\nΘα προχωρήσουμε λοιπόν, σε εννιά βήματα που δείχνουν αυτή την αποφασιστικότητά μας.\n* Πρώτον, θα δώσουμε έμφαση και προτεραιότητα στις αποκρατικοποιήσεις. Κι όπου χρειάζεται νομοθετική πρωτοβουλία για να τις επισπεύσουμε, θα την πάρουμε.\n* Δεύτερον, θα προωθήσουμε και αποκρατικοποιήσεις που δεν αποτελούν άμεσες συμβατικές μας υποχρεώσεις. Αλλά πρέπει να γίνουν για να φέρουν επενδύσεις, θέσεις εργασίας και Ανάπτυξη. Όπως στους σιδηροδρόμους – κυρίως στο λειτουργικό τμήμα του ΟΣΕ. Κι ακόμα στην απελευθέρωση της αγοράς Ενέργειας, σε όλη την έκταση, όπως συμβαίνει παντού στην Ευρώπη… Όχι αποσπασματικά, κομματάκι-κομματάκι. Οργανωμένα και με επιτελικό σχεδιασμό. Πράγμα, που περιλαμβάνει ασφαλώς και τμήματα από το παραγωγικό μέρος της ΔΕΗ.\nΗ αποκρατικοποίηση του ΟΣΕ και η στρατηγικού χαρακτήρα απελευθέρωση της Ενέργειας, ασφαλώς θα γίνουν με προσοχή. Με διατήρηση των δικτύων σε δημόσιο έλεγχο. Με ενίσχυση του ρυθμιστικού πλαισίου, ειδικά για την ενέργεια. Με ιδιαίτερη προσοχή για τα ορυχεία, όπου θα παραχωρηθούν δικαιώματα εκμετάλλευσης, όχι ιδιοκτησιακό καθεστώς. Και με περιβαλλοντικές ρήτρες αντίστοιχες με ό,τι ισχύει στις άλλες χώρες μέλη της Ευρωπαϊκής Ένωσης.\nΜιλώντας για την αποκρατικοποίηση στους σιδηρόδρομους και την απελευθέρωση της αγοράς Ενέργειας θέλω να τονίσω το εξής: δεν τις βλέπουμε μόνο  ταμειακά, για να καλύψουμε τρύπες στο έλλειμμα. Τις βλέπουμε κυρίως αναπτυξιακά: όποιος τις αναλάβει θα πρέπει να κάνει επενδύσεις. Ώστε να δημιουργήσουμε θέσεις εργασίας, να βελτιώσουμε την ανταγωνιστικότητα της οικονομίας μας και να αντιμετωπίσουμε εγκαίρως, από τώρα, τις μεγάλες αναπτυξιακές προκλήσεις του μέλλοντος.\nΑπό την άλλη πλευρά θα είμαστε ιδιαίτερα προσεκτικοί με την προγραμματισμένη αποκρατικοποίηση των εταιρειών υδάτων. Θα λάβουμε ιδιαίτερα υπ’ όψιν την ανάγκη να ενισχυθεί ο ρυθμιστικός έλεγχος του κράτους πάνω στη διαχείριση των υδάτινων πόρων. Που αποτελεί προτεραιότητα για μας. Αλλά και πολύτιμο αναπτυξιακό πόρο σε κάθε σύγχρονη χώρα.\n* Τρίτο, προτεραιότητα σε συμβάσεις παραχώρησης υποδομών που ήδη υπάρχουν και υπολειτουργούν, κυρίως περιφερειακά λιμάνια και αεροδρόμια, ασφαλώς με την παρουσία δημόσιας αρχής εποπτείας και ελέγχου. Ήδη από την στιγμή που – επιτέλους – καταργήθηκε το cabbotage, εκδηλώνεται ενδιαφέρον από διεθνείς οίκους κρουαζιέρας για λιμάνια των νησιών μας. Όπου θα υπάρξουν επενδύσεις, θα δημιουργηθούν νέες θέσεις εργασίας και θα ενισχυθεί η οικονομία ολόκληρων περιοχών.\n* Τέταρτο η αξιοποίηση της ακίνητης περιουσίας του δημοσίου. Πέρα από το Ελληνικό, που ήδη προχωρά, θα δημιουργήσουμε Επενδυτικό Όχημα Ειδικού σκοπού [το λεγόμενο SPV], για τη δημόσια περιουσία που βρίσκεται σε ολόκληρη την περιοχή από το Φάληρο μέχρι το Σούνιο και παραμένει αναξιοποίητη.\nΚαι θα λάβουμε νομοθετικές πρωτοβουλίες, για να καθαρίσουν οι τίτλοι κυριότητας, να προσδιοριστούν οι χρήσεις γης και οι συντελεστές δόμησης. Ώστε, όλα αυτά που σήμερα μένουν ανενεργά ή απαξιώνονται, να αποκτήσουν τεράστια αξία. Και μαζί να δημιουργήσουν υπεραξίες γης για όλες τις γειτονικές περιοχές και φυσικά για το Ελληνικό, η αξιοποίηση του οποίου έχει ήδη ξεκινήσει και θα προχωρήσει ανεξάρτητα. Κι αυτό το μεγάλης κλίμακας σχέδιο, θα αποτελέσει πιλότο για αντίστοιχη αξιοποίηση της ακίνητης περιουσίας του δημοσίου σε όλη την επικράτεια.\nΦυσικά θα ληφθούν μέτρα ώστε το περιβάλλον να αναβαθμιστεί παντού. Θα αποφύγουμε τα λάθη της υπερεκμετάλλευσης και της αισθητικής υποβάθμισης που έγιναν σε άλλα μέρη του κόσμου…\nΑλλά δεν μπορεί να κόβονται μισθοί και συντάξεις, ενώ περιουσιακά στοιχεία του κράτους μένουν αναξιοποίητα ή απαξιώνονται. Ή λεηλατούνται. Ή περιμένουν τον καταπατητή τους…\nΑυτό θα αλλάξει. Περιμένουμε τεράστια έσοδα από την αξιοποίηση της δημόσιας περιουσίας. Κι εμείς εδώ θέλουμε να δώσουμε όλη την απαραίτητη ώθηση, ώστε όχι μόνο να πιάσουμε τους στόχους μας, αλλά να ξεπεράσουμε τους στόχους μας.\nΣτέλνουμε το μήνυμα προς όλες τις κατευθύνσεις: είμαστε μια χώρα που μπορεί να κάνει άλματα με εξωστρέφεια και εξαγωγικό προσανατολισμό. Είμαστε μια χώρα που πρέπει να γίνει φιλική για επενδύσεις. Γιατί μόνον αυτές δημιουργούν θέσεις εργασίας. Που είναι το νούμερο ένα μεγάλο ζητούμενο σήμερα…\nΚι αν στους επόμενους μήνες φέρουμε επενδύσεις, τότε θα έχουμε κερδίσει πάνω από το μισό στοίχημα της συνολικής επιτυχίας. Και θα έχουμε αλλάξει και την ψυχολογία της αγοράς.\nΦτάνει να μην έρχονται κάθε τόσο κάποιες ατυχέστατες δηλώσεις ξένων αξιωματούχων να χαλάνε την εικόνα για την Ελλάδα. Συνήθως απρόκλητα και χωρίς κανένα λόγο. Αυτό πρέπει να σταματήσει!\nΔεν μπορεί, για παράδειγμα, εμείς να προσπαθούμε να ξεκολλήσουμε τις αποκρατικοποιήσεις, να προσελκύσουμε επενδύσεις και ξένοι αξιωματούχοι να μιλάνε δημόσια για πιθανότητα… επιστροφής της Ελλάδας στη δραχμή! Δεν μπορεί – από αφέλεια, από λάθος ή ενσυνείδητα – να υπονομεύουν  αυτό που εμείς προσπαθούμε να επιτύχουμε.\nΔεν μπορεί να μας «μαλώνουν» κι από πάνω, ότι  δεν κάνουμε εκείνα που, όταν προσπαθούμε να τα κάνουμε, τα τινάζουν στον αέρα!\nΤο λέω από εδώ δημόσια: Αυτό πρέπει να σταματήσει!\n* Το πέμπτο βήμα είναι το ξεμπλοκάρισμα των κοινοτικών πόρων (του ΕΣΠΑ), που αφορά 12,5 δισεκατομμύρια κονδύλια για την Ελλάδα. Εδώ άμεση προτεραιότητά μας είναι να παρακαμφθεί η γραφειοκρατία και να εκταμιευθούν το ταχύτερο. Κύρια κατεύθυνση είναι η κεντρική αδειοδότησή τους από το υπουργείο Ανάπτυξης, πρωτίστως σε ό,τι αφορά τα μεγάλου μεγέθους έργα. Δεν μπορεί τέτοιοι πόροι να χάνονται στο λαβύρινθο της απίστευτης ελληνικής γραφειοκρατίας…\n* Το έκτο βήμα άμεσης δράσης είναι το κλείσιμο ή η συγχώνευση δεκάδων οργανισμών και φορέων του δημοσίου. Υπάρχει κατάλογος μερικών εκατοντάδων τέτοιων οργανισμών. Για μερικούς έχει αρχίσει η αξιολόγηση. Για άλλους όχι. Τώρα όλα αυτά θα επισπευσθούν, ώστε σε λίγους μήνες – και πάντως πριν από το τέλος του έτους – να έχει ληφθεί η απόφαση για τους περισσότερους.\n* Το έβδομο βήμα αφορά μέτρα τη στήριξη της ρευστότητας με μέτρα που διευκολύνουν την επιστροφή καταθέσεων. Η ρευστότητα είναι το αίμα της οικονομίας. Αν δεν αποκατασταθεί ό,τι άλλο κάνουμε είναι στο κενό.\nΠροχωράμε λοιπόν, στη δημιουργία ηλεκτρονικού περιουσιολογίου για όλους τους φορολογικούς κατοίκους της Ελλάδας που θα ολοκληρωθεί μέσα στο 2013 και θα περιλαμβάνει και τις καταθέσεις. Αυτό εντάσσεται στη μάχη κατά της φοροδιαφυγής.\nΜε ειδική νομοθετική ρύθμιση – όπως θα εξηγήσει ο υπουργός οικονομικών – όσοι δεν δήλωσαν έσοδα που αποδεικνύονται από την απόκτηση περιουσιακών στοιχείων, στην Ελλάδα ή στο εξωτερικό, θα έχουν μια τελευταία ευκαιρία να τα δηλώσουν και να φορολογηθούν. Όσοι δεν το κάνουν θα έχουν κυρώσεις.\nΚι όσοι απλώς απέσυραν καταθέσεις που αποκτήθηκαν από δηλωθέντα εισοδήματα στο παρελθόν, θα μπορέσουν να τις επιστρέψουν χωρίς κανένα πρόβλημα.\nΈτσι θα μπει μια τάξη και η χώρα θα αποκτήσει, επί τέλους περιουσιολόγιο, θα ενθαρρυνθεί η επιστροφή καταθέσεων και θα δημιουργηθεί μια στέρεα βάση για να ελεγχθεί οριστικά η φοροδιαφυγή. .\nΑντίστοιχα μέτρα εφαρμόστηκαν για περιορισμένο χρόνο σε άλλες χώρες – στην Ιταλία και το Βέλγιο για παράδειγμα – κι είχαν εντυπωσιακά αποτελέσματα.\nΗ νομοθετική ρύθμιση δεν θα αφορά, βέβαια, τις περιπτώσεις νομιμοποίησης εσόδων από εγκληματική δραστηριότητα. Όπως δεν θα αφορά τους πολιτικούς καθώς και πρόσωπα που άσκησαν δημόσια εξουσία από θέσεις ευθύνης.\nΦυσικά και οι διακρατικές συμφωνίες με τρίτες χώρες για τον έλεγχο της λαθραίας διαρροής εισοδήματος που παρήχθη στην Ελλάδα, θα προχωρήσουν ταχύτατα. Η φοροδιαφυγή θα χτυπηθεί. Αλλά και η ρευστότητα θα ενθαρρυνθεί να επανέλθει.\n* Το όγδοο βήμα αφορά άμεσα μέτρα για την καταπολέμηση της σπατάλης με τη βοήθεια εργαλείων της σύγχρονης τεχνολογίας.\nΔεν υπάρχει ουσιαστική  διοικητική  μεταρρύθμιση χωρίς την ηλεκτρονική Διακυβέρνηση.  Δηλαδή την αξιοποίηση των νέων τεχνολογιών για την κατάργηση των γραφειοκρατικών διαδικασιών που ταλαιπωρούν τον πολίτη.\nΑυτό βέβαια, έχει ακουστεί πολλές φορές. Οι ως τώρα προσπάθειες απέτυχαν γιατί έπαιρναν ως δεδομένες τις διαδικασίες του δημοσίου και προσπαθούσαν να τις κάνουν ηλεκτρονικές.  Έτσι αντί να καταργήσουμε την γραφειοκρατία τη μετατρέπαμε σε… ηλεκτρονική γραφειοκρατία!\nΤώρα, προσεγγίζουμε το πρόβλημα εντελώς διαφορετικά: η διοικητική μεταρρύθμιση σχεδιάζεται και προχωρά βήμα-βήμα μαζί με την ανάπτυξη της ηλεκτρονικής διακυβέρνησης. Κάθε βήμα διοικητικής μεταρρύθμισης και ηλεκτρονικής διακυβέρνησης υλοποιείται μόνο αν οδηγεί σε άμεσα μετρήσιμη απλούστευση διαδικασιών. Ενώ όλα τα βήματα διοικητικής μεταρρύθμισης και ηλεκτρονικής διακυβέρνησης προχωρούν με οριζόντια συνεργασία μεταξύ των Υπουργείων. Ώστε οι προσπάθειες του ενός να μην ακυρώνονται από προσπάθειες του άλλου…\nΟ συντονισμός μεταξύ των υπουργείων για την καθημερινή εργασία της Κυβέρνησης συνιστά απόλυτη προτεραιότητα. Κι αποφασίσαμε να συγκροτηθεί ένας μόνιμος μηχανισμός συντονισμού των υπουργείων. Θα ορίσω, μάλιστα ανώτατο αξιωματούχο επικεφαλής αυτού του μηχανισμού. Που υπ’ ευθύνη μου θα συνεργάζεται στενά με τους υπουργούς Διοικητικής Μεταρρύθμισης και Οικονομίας, ώστε να γίνει πλήρως λειτουργικός ως το φθινόπωρο.\nΚαι πέρα από το συντονισμό της καθημερινού κυβερνητικού έργου, συγκροτούμε διϋπουργική επιτροπή για το σχεδιασμό και την προώθηση της διοικητικής μεταρρύθμισης. Κι αυτή θα συνεδριάζει τακτικά υπ’ ευθύνη μου.\nΠροσωπικά, θεωρώ τη νοσηρή γραφειοκρατία νούμερο ένα εχθρό του τόπου! Το κατ’ εξοχήν εμπόδιο που πρέπει να ξεπεράσουμε για να προσελκύσουμε επενδύσεις και να ανοίξουμε το δρόμο της Ανάπτυξης. Και τη γραφειοκρατία δεν την κατανικάς με αποσπασματικά μέτρα, αλλά με ολοκληρωμένη στρατηγική και συστηματική προσπάθεια. Αλλά χρειάζονται και άμεσα μέτρα για να την παρακάμψεις πριν καταφέρεις να την ξεριζώσεις οριστικά. Αλλιώτικα κάθε αναπτυξιακή προσπάθεια θα είναι καταδικασμένη…\nΤαυτόχρονα, εφαρμόζουμε τις ηλεκτρονικές πλατφόρμες για την προμήθεια και τη διαχείριση υλικού σε όλο το ευρύτερο Δημόσιο, με απόλυτη διαφάνεια. Ήδη η εφαρμογή τέτοιων εργαλείων υπολογίζεται ότι θα φέρει εξοικονόμηση μέχρι 2 δισεκατομμυρίων στα πρώτα χρόνια και περίπου τα διπλάσια αργότερα.\nΗ πάταξη της σπατάλης και της διαφθοράς με τη βοήθεια σύγχρονων ηλεκτρονικών μέσων έχει ήδη αρχίσει. Μόνο τους τελευταίους μήνες ανακαλύφθηκαν απίστευτες σπατάλες  – άνω του ενός δισεκατομμυρίου – σε συντάξεις και επιδόματα μαϊμού. Αυτός ο πόλεμος σε τέτοιες απίστευτες περιπτώσεις σπατάλης και διαφθοράς δημοσίου χρήματος θα συνεχιστεί, θα γίνει πιο συστηματικός και πιο οργανωμένος. Και υπολογίζεται ότι θα αποδώσει πολύ περισσότερα.\n* Ένατο, θα επισπεύσουμε τη διαδικασία του συμψηφισμού οφειλών από και προς το δημόσιο. Ώστε μέσα σε ένα-ενάμιση χρόνο να έχει ολοκληρωθεί. Δεν μπορεί επιχειρήσεις να κλείνουν διότι τους χρωστά το κράτος! Δεν  μπορεί  το κράτος να απαιτεί οφειλές από ιδιώτες, όταν το ίδιο δεν τους πληρώνει! Δεν μπορεί το κράτος να είναι αυστηρό, χωρίς το ίδιο να είναι πρώτα δίκαιο.\nΟ συμψηφισμός, αν γίνει σωστά, έχει μηδενικό ταμειακό κόστος, αλλά δίνει μεγάλη ανάσα στην οικονομία, εξαλείφει μιαν απίστευτη στρέβλωση και μια τεράστια αδικία, ενώ σώζει και θέσεις εργασίας που σήμερα κινδυνεύουν.\nΚυρίες και κύριοι συνάδελφοι,\nΌλες αυτές οι μεταρρυθμιστικές τομές θα εφαρμοστούν και θα κριθούν τους επόμενους μήνες.\nΘα δείξουμε ότι είμαστε αποφασισμένοι να κάνουμε το σωστό, να κάνουμε τη διαφορά. Θα αποστομώσουμε όλους εκείνους που ισχυρίζονται, ότι τάχα «οι Έλληνες κοροϊδεύουν».\n— Η μείωση του ελλείμματος μέσα από αποφασιστική περιστολή της σπατάλης είναι πρωτίστως δικός μας στόχος.\n— Ο έλεγχος του χρέους μέσα από αποκρατικοποιήσεις και αξιοποίηση περιουσίας είναι πρωτίστως δικός μας στόχος.\n— Οι διαρθρωτικές αλλαγές που βελτιώνουν την ανταγωνιστικότητα της ελληνικής οικονομίας είναι πρωτίστως δικός μας στόχος.\nΕίμαστε αποφασισμένοι να τους επιτύχουμε. Για να τους επιτύχουμε, όμως, πρέπει να σταματήσουμε την ύφεση. Γιατί τα δύο τελευταία χρόνια, δυστυχώς, η ύφεση τρέχει με ρυθμούς διπλάσιους απ’ ό,τι είχε υπολογιστεί αρχικά στο Πρόγραμμα.\nΘα κάνουμε, λοιπόν, αυτά που πρέπει να γίνουν και θα τα κάνουμε με το παραπάνω. Και δείχνουμε από την πρώτη στιγμή, ότι εννοούμε αυτά που λέμε. Εκείνο που ζητάμε είναι η καταπολέμηση της ύφεσης.\nΓια τα περισσότερα από τα υφεσιακά μέτρα που ζητάμε να αλλάξουν, προτείνουμε ισοδύναμα, ώστε να μην υπάρξει δημοσιονομικό κόστος. Όπως τα μέτρα για τους χαμηλοσυνταξιούχους και οι άλλες ακραίες αδικίες που πρέπει να επανορθωθούν.\nΓια άλλα προτείνουμε να αναβληθούν. Και η προσαρμογή –το έχουμε τονίσει όλοι μας – να γίνει όχι σε δύο χρόνια, αλλά σε περισσότερα. Κι αν το Πρόγραμμα πέσει έξω κι άλλο λόγω ύφεσης – προσέξτε – αυτό να μην γίνει αφορμή για πρόσθετα δημοσιονομικά μέτρα, όπως συνέβαινε ως τώρα. Η ύφεση πρέπει να σταματήσει. Όχι να ενισχύεται συνεχώς…\nΜε τα πρόσθετα μέτρα για τις αποκρατικοποιήσεις που παίρνουμε θα αντιμετωπίσουμε το πρόσθετο κόστος του προγράμματος με δικούς μας πόρους.\nΆλλωστε, για κάθε μια ποσοστιαία μονάδα που κερδίζουμε σε ανάκαμψη της οικονομίας, το έλλειμμα μειώνεται κατά 1 δισεκατομμύριο. Κι έτσι οι ανάγκες χρηματοδότησης του προγράμματος θα μειωθούν, αντί να αυξηθούν.\nΕνώ ως τώρα, με την ανεξέλεγκτη ύφεση οι ανάγκες χρηματοδότησης του προγράμματος αυξάνονται, όπως δυστυχώς, τόσες φορές προειδοποίησα…\nΕμείς πρώτοι θέλουμε να σταματήσει αυτό… Εμείς πρώτοι θέλουμε να αρχίσουμε να βγαίνουμε από το τέλμα. Αυτό είναι το αντικείμενο της «επαναδιαπραγμάτευσης». Δεν θέλουμε να αλλάξουμε τους στόχους! Πρέπει να αλλάξουν όσα εμποδίζουν να επιτύχουμε τους στόχους μας: Θέλουμε την καταπολέμηση της ύφεσης!\nΤο λέμε «επαναδιαπραγμάτευση», για να υπογραμμίσουμε ότι θέλουμε να έλθουμε σε συνεννόηση, σε συμφωνία, με τους εταίρους μας. Απορρίπτουμε τις μονομερείς ενέργειες! Ζητάμε «τροποποιήσεις» του προγράμματος, ιδιαίτερα στα σημεία εκείνα που επιτείνουν την ύφεση, ακριβώς για να μπορέσουμε να επιτύχουμε τους στόχους του.\nΚαταλαβαίνουμε ότι κάποια απ’ αυτά που ζητάμε μπορούν να γίνουν σε βάθος χρόνου. Υπάρχουν, όμως, άλλα που επείγουν. Όπως για παράδειγμα, επείγει η τακτοποίηση των αλλεπάλληλων φορολογικών επιβαρύνσεων που έρχονται φέτος σε περισσότερες δόσεις. Γιατί εκατοντάδες χιλιάδες φορολογούμενοι δεν θα έχουν τη δυνατότητα να ξοφλήσουν φέτος τόσες μαζεμένες επιβαρύνσεις από προηγούμενα χρόνια.\nΤο ίδιο και η επέκταση του επιδόματος ανεργίας για μιαν χρονιά ακόμα, με κοινοτικούς πόρους. Αλλά και η επέκταση του επιδόματος ανεργίας σε αυτοαπασχολούμενους. Επίσης με κοινοτικούς πόρους.\nΤαυτόχρονα, πρέπει να αντικατασταθεί κάθε μέτρο που οδηγεί σε απολύσεις, είτε στον ιδιωτικό είτε στο δημόσιο τομέα. Η ανεργία είναι κάτι που πρέπει να σταματήσουμε με κάθε τρόπο. Όχι μόνο γιατί κινδυνεύει άμεσα η κοινωνική συνοχή. Αλλά και γιατί μεγαλώνουν τα ελλείμματα των ασφαλιστικών ταμείων, ενώ συρρικνώνονται τα φορολογικά έσοδα.\nΗ διόγκωση της ανεργίας απειλεί το έλλειμμα, απειλεί την κοινωνική συνοχή, απειλεί κάθε εργαζόμενο και κάθε ελληνική οικογένεια. Αν δεν σταματήσουμε τη διόγκωση της ανεργίας, ό,τι άλλο κάνουμε είναι και κοινωνικά άδικο και μάταιο.\nΜέσα στην προγραμματική σύγκλιση αναφέρεται ρητά και η φορολογική διάσταση της πολιτικής μας: Αναφέρεται επί λέξει, «διεύρυνση της φορολογικής βάσης, ταυτόχρονα με τη σταδιακή μείωση φόρων και ασφαλιστικών εισφορών, πάταξη της φοροδιαφυγής και της παρα-οικονομίας».\nΗ ύφεση που συνεχίζεται και η ανεργία που διογκώνεται κάνουν το ακριβώς αντίθετο: Εκατοντάδες χιλιάδες επιχειρήσεις έχουν ήδη βάλει λουκέτο. Πάνω από εξακόσιες χιλιάδες εργαζόμενοι έχουν βρεθεί στην ανεργία. Όλα αυτά συρρικνώνουν συνεχώς τη φορολογική βάση.\nΚακά τα ψέματα, πάνω απ’ όλα οι μισθωτοί και οι συνταξιούχοι σηκώνουν το μέγιστο μέρος των θυσιών.\nΠολιτικές που πολλαπλασιάζουν την ανεργία, που βάζουν λουκέτα στα μαγαζιά, που μειώνουν τους μισθούς και τις συντάξεις, τελικά τιμωρούν αυτούς που πληρώνουν τους φόρους και μειώνουν συνολικά τη φοροδοτική ικανότητα της οικονομίας.\nΚυρίες και κύριοι συνάδελφοι,\nΠρόθεσή μας παράλληλα με την καταπολέμηση της ύφεσης, είναι να αλλάξουμε άμεσα το πολιτικό σύστημα και τη δημόσια διοίκηση.\nΕδώ δεν υπάρχουν εμπόδια ούτε από τη δανειακή σύμβαση ούτε από κανένα. Και θα κινηθούμε αποφασιστικά:\nΠρώτον, με άμεση πρωτοβουλία για την αλλαγή του Νόμου περί ευθύνης υπουργών.\nΔεύτερον, με πρωτοβουλία για την τροποποίηση όσων ισχύουν περί βουλευτικής ασυλίας. Βέβαια, αυτό απαιτεί συνταγματική αναθεώρηση. Αλλά ήδη μπορεί να περιοριστεί η ασυλία μόνο στις περιπτώσεις που άμεσα συνδέονται με την άσκηση των βουλευτικών καθηκόντων.\nΤρίτον, θα περιοριστεί η χρηματοδότηση των κομμάτων. Θα εξεταστούν προσεκτικά τα προνόμια των βουλευτών και θα κοπούν όσα δεν είναι απολύτως απαραίτητα. Όπως τα αυτοκίνητα και οι διπλές συντάξεις για τους νέους βουλευτές.\nΤέταρτον, θα περιοριστούν οι σύμβουλοι, ιδιαίτερα των υπουργών.\nΠέμπτον, θα συγκροτηθεί ειδικό σώμα που θα εξετάσει το «πόθεν έσχες» στελεχών των κυβερνήσεων και αρχηγών κομμάτων από το 1974. Όπου η δημιουργία περιουσίας δεν δικαιολογείται, θα υπάρξει πρόβλεψη για δήμευση.\nΈκτον, οι συντάξεις θα βγαίνουν σε σημαντικά λιγότερο από ένα χρόνο. Αυτό μπορεί να αρχίσει μέχρι το τέλος της φετινής χρονιάς. Και η πρόβλεψη είναι, σε ενάμιση χρόνο περίπου, το χρονικό όριο για την έκδοση συντάξεων να πέσει ακόμα περισσότερο.\nΈβδομο, θα υπάρξει άμεση αναμόρφωση των κανόνων του «Τειρεσία», προκειμένου να διευκολυνθεί η χρηματοδότηση των επιχειρήσεων, ιδιαίτερα σε συνθήκες κρίσης.\nΌγδοο: η καταπολέμηση της ακρίβειας με κάθε πρόσφορο μέτρο: σπάσιμο των καρτέλ, έλεγχος ενδο-ομιλικών συναλλαγών, ηλεκτρονική αγορά αγροτικών προϊόντων και δημοπρατήρια (να μικρύνει η απόσταση τιμών από το ράφι στο χωράφι) κλπ.\nΕδώ υπάρχουν ήδη πρωτοβουλίες σε εξέλιξη, δεν ξεκινάμε από το μηδέν. Και θα ενισχύσουμε αυτή την προσπάθεια ακόμα περισσότερο, με την προμήθεια «εργαλειοθήκης» για την αξιολόγηση του ανταγωνισμού που έχει αναπτύξει ο ΟΟΣΑ.\nΈνατο, άμεση ανακούφιση των δανειοληπτών, ώστε οι δόσεις τους να μην ξεπερνούν το 30% του μηνιαίου εισοδήματός τους.\nΚυρίες και κύριοι συνάδελφοι,\nΥπάρχουν δύο τελευταία σημαντικά κεφάλαια στην προγραμματική σύγκλιση της κυβέρνησης μας:\nΤο πρώτο αφορά την εγκληματικότητα που βρίσκεται σήμερα σε έξαρση. Την ασφάλεια του Πολίτη και την αντιμετώπιση της παράνομης μετανάστευσης.\nΔεν θα επαναλάβω αυτά που αναφέρονται εκεί αναλυτικά.\nΘα προσθέσω όμως, ότι θα ξεκινήσει άμεσα ο κοινοβουλευτικός διάλογος μεταξύ όλων των κομμάτων, για να υπάρξει αλλαγή του νομικού πλαισίου για την απόδοση Ιθαγένειας. Και μαζί για ολόκληρο το νομικό πλαίσιο της Μεταναστευτικής πολιτικής.\nΗ ανακοίνωση της προγραμματικής σύγκλισης αναφέρει κατά λέξη ότι αυτό θα γίνει  «σε συνδυασμό με τις σύγχρονες εξελίξεις και σε αντιστοίχηση με τα ισχύοντα σε ευρωπαϊκές χώρες με παρόμοια προβλήματα, δηλαδή με χώρες του Ευρωπαϊκού Νότου».\nΠιστεύω απόλυτα ότι μπορούμε να το επιτύχουμε αυτό με ευρύτατη συμφωνία των πολιτικών κομμάτων. Κι αυτό θα επιδιώξουμε.\nΚαι ταυτόχρονα να χτυπήσουμε το παραεμπόριο, που αποτελεί πλέον αληθινή μάστιγα για την αγορά, στην Αθήνα, αλλά και στην περιφέρεια.\nΤέλος, υψίστη κυβερνητική προτεραιότητα είναι η ασφάλεια του πολίτη. Με τις απαραίτητες προσαρμογές νομικού, επιχειρησιακού και σωφρονιστικού πλαισίου, ώστε να ελεγχθεί η εγκληματικότητα και να σταματήσει η ατιμωρησία. Βασική αρχή, η προστασία των δικαιωμάτων των πολιτών, αλλά και η πεποίθηση ότι η ίδια η Ασφάλεια είναι κι αυτή ουσιώδες δικαίωμα των πολίτη και υποχρέωση της δημοκρατικής πολιτείας…\nΝομίζω ότι αυτή η προγραμματική σύγκλιση τα λέει όλα! Και αποτελεί μια νέα σελίδα για την πολιτική της χώρας. Η εποχή της ανοχής του εγκλήματος και της ατιμωρησίας των παρανόμων έχει περάσει ανεπιστρεπτί.\nΤέλος, στα ζητήματα Εξωτερικής Πολιτικής η προγραμματική σύγκλιση τονίζει τρία σημεία:\n— Τη συστηματική προετοιμασία για ανακήρυξη ΑΟΖ στα πλαίσια του Διεθνούς Δικαίου και της διεθνούς πρακτικής, ώστε να επισπευσθεί η εκμετάλλευση του ενεργειακού πλούτου.\n— Την ενεργό προώθηση κοινής Ευρωπαϊκής Πολιτικής για όλα τα περιφερειακά ζητήματα του Ευρωπαϊκού Νότου.\n— Την ενίσχυση όλων των παραδοσιακών συμμαχιών της Ελλάδας και την αναζήτηση νέων περιφερειακών ερεισμάτων, για την κατοχύρωση-προώθηση των εθνικών μας συμφερόντων. Η ενεργός διπλωματία είναι απαραίτητη εν όψει και των εξελίξεων σε όλη την ευρύτερη περιοχή. Η Ελλάδα παραδοσιακά επιδιώκει σχέσεις καλής γειτονιάς με όλο τον περίγυρό της. Αλλά επιδιώκει και την αναβάθμιση του ρόλου της χώρας ως σταθεροποιητικού παράγοντα στην περιοχή της.\nΜπορεί να φαίνονται συνοπτικά, αλλά και τα τέσσερα αυτά σημεία ανοίγουν νέους δρόμους για την άσκηση εξωτερικής πολιτικής. Χωρίς να αμφισβητούνται τα παραδοσιακά ερείσματα και οι συμμαχίες της Ελλάδας αναζητούνται νέες τοπικές συνεργασίες, δίνεται έμφαση στην ανακήρυξη της ΑΟΖ που πρέπει να γίνει πολύ σύντομα. Προσεκτικά, αλλά σύντομα. Όπως δίνεται έμφαση και στην ενεργό διπλωματία…\nΔίνεται ακόμα έμφαση στην περιφερειακή συνεργασία του Ευρωπαϊκού Νότου, πράγμα που αφορά πρωτοβουλίες μέσα στην Ένωση για την κρίση χρέους, αλλά και πρωτοβουλίες της Ενωμένης Ευρώπης προς τα έξω, για την αντιμετώπιση της παράνομης μετανάστευσης που έχει «πύλη εισόδου» τον ευρωπαϊκό νότο.\nΝα θυμάστε ότι η Ελλάδα είναι «προπύργιο» της Ευρώπης στη Μέση Ανατολή. Και κοντεύει να γίνει «αδύναμος κρίκος» της Ευρώπης. Πολιτική μας είναι να  κάνουμε την Ελλάδα ξανά «προπύργιο», να θυμίσουμε ότι τα σύνορα της Ελλάδας είναι και σύνορα της Ευρώπης και να ανακτήσουμε τον σταθεροποιητικό μας ρόλο σε ολόκληρη την περιοχή.\nΌμως, όλα αυτά για να γίνουν πρέπει να ενισχυθεί ο θέση μας στην Ευρώπη. Όχι να απομονωθούμε στην Ευρώπη.\nΔεν υπάρχει κανένας λόγος να ανακυκλώσουμε σήμερα τις προεκλογικές διαμάχες. Αυτό το κεφάλαιο έκλεισε. Ο λαός αποφάσισε με τον πιο σαφή τρόπο να μην τεθεί στον παραμικρό κίνδυνο η θέση της Ελλάδας στην Ευρώπη και στο ευρώ.\nΕμείς θα κάνουμε τα πάντα για να αλλάξουν αυτά που πρέπει να αλλάξουν. Για να καταπολεμηθεί η ύφεση, για να πιάσει η χώρα τους στόχους της, για να βγούμε από την κρίση και από την ανάγκη του Μηχανισμού στήριξης.\nΓια να αλλάξουμε το κράτος και την οικονομία μας, ώστε να μην ξανά-χρειαστούμε Μηχανισμό Στήριξης. Αλλά όλα αυτά θα γίνουν ενισχύοντας τη θέση μας στην Ευρώπη και στο ευρώ.\nΑυτή είναι η αδιαμφισβήτητη λαϊκή ετυμηγορία. Αυτήν την εντολή υπηρετεί η κυβέρνησή μας. Αυτή είναι η βάση της προγραμματικής σύγκλισης που στηρίζει την κυβέρνησή μας. Αυτή η προγραμματική σύγκλιση είναι η πηγή της δύναμής μας. Και το μεγάλο μας όπλο. Καλώ όλα τα κόμματα να στηρίξουν αυτή την προσπάθεια. Ακόμα και τα κόμματα που δεν συμμετέχουν στην κυβέρνηση.\nΌλοι οι Έλληνες έχουν μόνο να κερδίσουν από την επιτυχία αυτής της προσπάθειας. Και κανένας Έλληνας δεν θα συγχωρέσει όποιον την πολεμήσει ή την υπονομεύσει.\nΚατά βάθος το ξέρουμε όλοι, το καταλαβαίνουμε όλοι: Σε αυτή τη δύσκολη στιγμή, αυτά που μας χωρίζουν είναι πολύ λιγότερα απ’ όσα ακούγονται στα προεκλογικά μπαλκόνια. Κι αυτά που μας ενώνουν είναι τα πάντα: το μέλλον και η προκοπή αυτού του τόπου. Γι’ αυτό και παρά τις δυσκολίες θα επιτύχουμε!\nΆλλωστε, δεν έχουμε δικαίωμα να αποτύχουμε… Πολύ περισσότερο που σήμερα είμαστε ενωμένοι, όσο ποτέ άλλοτε. Μιλάω για μιαν ενότητα που γίνεται πηγή έμπνευσης για όλους εμάς. Και που  δίνει κουράγιο και δύναμη στον Ελληνικό λαό.\nΚυρίες και κύριοι συνάδελφοι,\nΕμείς όλοι το βλέπουμε, όλοι το πιστεύουμε, αλλά και όλοι οι άλλοι το ξέρουν καλά: Οι Έλληνες, ενωμένοι,  μπορούν να πετύχουν τα πάντα!\nΣας ευχαριστώ πολύ.",
        "Αριθμός Λέξεων": 4534,
        "Αριθμός Χαρακτήρων": 30185
    },
    {
        "URL": "https://www.primeminister.gr/2012/07/09/9561",
        "title": "Ορισμός νομικού και οικονομικού συμβούλου του Πρωθυπουργού.",
        "date": "09/07/2012",
        "organization": "PM_Σαμαράς",
        "Περιεχόμενο": "ΓΡΑΦΕΙΟ ΤΥΠΟΥ ΠΡΩΘΥΠΟΥΡΓΟΥ\nΑθήνα, 9 Ιουλίου 2012\nΜε απόφαση του Πρωθυπουργού Αντώνη Σαμαρά, νομικός σύμβουλος του Πρωθυπουργού ορίζεται ο ομότιμος καθηγητής της Νομικής Σχολής του Πανεπιστημίου Αθηνών κ. Ιωάννης Καρακώστας. Οικονομικός σύμβουλος του Πρωθυπουργού ορίζεται ο καθηγητής οικονομικών του Πανεπιστημίου Μακεδονίας, κ. Ιωάννης Μουρμούρας, πρώην υφυπουργός οικονομικών.",
        "Αριθμός Λέξεων": 47,
        "Αριθμός Χαρακτήρων": 378
    }
]